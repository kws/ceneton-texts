<html><!-- Author: A.J.E. Harmsen (A.J.E.Harmsen@hum.leidenuniv.nl) --><!-- Department of Dutch Language and Literature, Leiden University --><!-- Date: 3th May 1996 --><!-- Last update: 11th March 2020 --><!-- Purpose: Edition of Dutch Neolatin Tragedy --><!-- Comments: more to follow! cetera sequuntur! corr. ad 200 --><head><style type="text/css"><!-- A { text-decoration:none } --></style><title>Daniel Heinsius - Auriacus - 1602</title><meta name="robots" content="index, follow"></head><body bgcolor="#B3B3B3" leftmargin="50"><a href = ../Canonisations.html><img align=bottom src="../Stijl/Dutch.gif" border = 0></a><br><br>Daniel Heinsius: <i>Auriacus.</i> Leiden, 1602<br><a href = "../Ceneton/LijstCeneton.html#035340">Ceneton035340</a>.<br>Gepubliceerd op 18 augustus 1997 door <a href = "mailto:jan.bloemendal@florivallis.nl">dr. J. Bloemendal</a>.<br>Uitgeverij <a href = "http://www.florivallis.nl">Florivallis</a> in Voorthuizen.<br>Redactie dr. A.J.E. Harmsen, Universiteit Leiden.<br><br><table border = 0 cellpadding = 12><tr><td width = 450 align = center><h4><a href = "Heinsius.html"><img align=bottom alt="Continue" border = 0 src="../Stijl/Goudstaf.gif"></a><br><h3><center>DANIELIS HEINSII<br><font color = red>AURIACUS,</font><br><i>Sive</i><br><font color = red>LIBERTAS SAUCIA.</font><br>Accedunt eiusdem<br><font color = red>IAMBI</font><br><i>Partim morales, partim ad amicos, partim<br>amicorum caus&#226; scripti.</i></h3>[Vignet: Corona mentis veritas, ala est fides:<br>Utroque quisquis nititur caelum petit]<br><h3>LUGDUNI BATAVORVM,<br><font color = red>Apud Andream Cloucquium,</font><br>sub signo Angeli Coronati.<br>ANNO M.D.CII.</h3></td></tr></table><hr><table border = 0 cellpadding = 12><tr><td width = 450 align = center><h4>ILLUSTRISSIMIS, NO-<br>BILISSIMIS, AMPLISSIMIS,<br>P<font size = -1>OTENTISSIMISQUE</font><br>HOLLANDIAE ET<br>W<font size = -1>ESTFRISIAE</font> O<font size = -1>RDINIBUS</font>,<br><i>Dominis suis Magnificis.</i><br>ILLUSTRES ORDINES</h4></td></tr></table><table border = 0 cellpadding = 12><tr><td width = 500><font size = +3>I</font>Nter reliqua monimenta quibus vel humanum se efferre ingenium, vel acuere industria consuevit; una T<font size = -1>RAGOEDIA</font> Regium sibi nomen vendicat: vel quod reges heroasque, ac principes in scenam ea deducat: vel quod non nisi regales sublimesque, atque ab omni vulgari dicendi genere remotos spiritus admittat. Gravissimam eam dignissimamque omnium scriptorum esse, multis argumentis probarunt Romani, & ante eos disciplinarum autores Graeci. Ac ne apud vos rationes e Grammaticorum scholis adferamus, duplici modo eius dignitatem tuetur eius princeps Sophocles, tum quod senex eam scripsit, tum (quod proprie ad vos spectat) quod Reipublicae praefectus. Unum tamen est quod mirari saepenumero soleam, sublimia nimirum illa ingenia, quae non sine singulari eruditione, ac praesertim sapientiae illius, quam Moralem Civilemque dicimus, rerum praeterea cognitione, & industri&#226; se ad hoc scribendi genus contulerunt, cum solam T<font size = -1>RAGOEDIAM</font> omnes vitae humanae casus, fortunas, pericula, eventa rerum, consiliorum exitus amplecti statuerent, prudentiae praeterea magistram esse; e&#226; tamen ad fabularum vanitatem ac rerum deliria abusi sint: nec sibi vel res gestas aevi sui, vel imperatores, subiectum esse maluerint, quam Oedipodas, Aiaces, Medeas, ceteraque quibus effaeta anus antiquitas credulitati hominum turpissime illusit. Ego vero, I<font size = -1>LLUSTRISSIMI</font> O<font size = -1>RDINES</font>, Tragoediam vobis offero meam; immo vestram: Quod in e&#226; meum est, trado vobis: quod vestrum est, ut gratum sit id quod offero, efficiet. Ita simul quod in reliquis Tragicis deplorari solet effugi, viamque mihi ad benevolentiam vestram praeparavi. Ego autem simul & de opere & de operis argumento cogitare coepi, seu potius argumento dignum opus quaesivi, simulque inveni. Nec enim tam factorum gestorumque sterilis vestra Batavia est, ut in e&#226; materies scribendi quaeratur, quam inveniatur, citius. Hoc vobis affirmare liquido possum, nihil ab antiquis Philosophis pluris olim, hoc uno scribendi genere, factum esse. Hinc imperatores, hinc duces prudentiam apud Graecos suam hauriebant: haec illa disciplina est, quam illi per excellentiam doctrinam dicebant: hinc Tragici quotiescunque in theatrum prodirent publice, docere ab Atheniensibus dicebantur: hinc Aristotelis, hinc Carystii maximorum virorum [Grieks-]per&#236; didaskali&#244;n[-Grieks] id est de disciplinis libri. In iis Rex philosophorum ille tempus actionis uniuscuiusque Tragoediae diligentissime notarat. Ille sapientiae ac voti humani terminus Plato & scripsit eam, & quidquid in Philosophi&#226; postea reliquit nobis, ad normam Tragicam & antiquorum [Grieks-]tetralog&#237;an[-Grieks] direxit, ut omittam quod Dionysiis quoque certasse feratur. Omitto reliquos minorum gentium Philosophos, omitto magnum Euclidem, qui omnem propemodum quam in sapientiae cognitione operam collocarant, ad unum hoc studium contulerunt. Quod si eam propterea quisquam (ut sunt sinistra hominum hoc tempore iudicia) minoris putet, quod ad poeticen referatur, eum nos, I<font size = -1>LLUSTRISSIMI</font> O<font size = -1>RDINES</font> per ea convincemus, quae ipse miratur maxime, modo ne ita rerum ignarus sit, ut ab ipsa Philosophia vitae humanae Regina abhorreat. Homeri tempore, qui unus e tam profunda temporis antiquitate nobis relictus est, Philosophiae nomen ne fando quidem auditum fuit umquam. Fuerunt tamen illo tempore qui & rerum causas, principia, motus, ortus, materiem, & pulcherrimae denique machinae huius rationes inquirerent, & quae vera demum sapientia est, fuere & qui de moribus, de recte instituenda hominum vita agerent, non publici modo, sed & privati morum magistri, quos aetas illa simplicissima [Grieks-]aoido&#249;s[-Grieks] sive cantores dicebat. Illi matronarum thalamis absentibus maritis praeficiebantur, Regum liberos instituebant, mores formabant hominum, virtutis causam agebant, omnia denique philosophi habebant, praeter nomen. Idipsum apparet ex illo cantore qui belli Troiani temporibus Clytaemnestram servavit, dum in expeditione cum reliquis Graeciae proceribus esset Agamemnon, quo interfecto tandem illa potitus est Aegisthus. Non adferam vobis somnia aegrorum, I<font size = -1>LLUSTRISSIMI</font> O<font size = -1>RDINES</font>, neque id quod volo poetarum testimoniis probabo, ut plerique hodie solent, qui tum demum rem factam habere arbitrantur, cum Peripateticam aut Stoicam philosophiam aut quamlibet eius partem testimoniis ex eadem secta petitis comprobarunt. Quod res est dicam: vox [Grieks-]a&#237;dein[-Grieks] sive cantandi ita a veteribus sumpta fuit teste Geographo, ut [Grieks-]phr&#225;zein[-Grieks] sive dicere significaret. Ea quae a nobis & ab illo dicuntur, ita se habere probant doctissimae Graecorum magistrorum Glossae, & certius multo quod dicturi sumus. Septem enim illi Graeciae sapientes, nondum tamen philosophi dicti, metra quaedam de moribus ediderunt quae [Grieks-]a&#236;smata[-Grieks] seu [Grieks-]ad&#243;mena[-Grieks] (si modo idem utrumque) dixerunt, in quibus & vestigia vocis [Grieks-]aoid&#242;s[-Grieks] animadvertimus, & quid illis propositum fuerit manifeste videmus. Talia primus eorum Thales, talia Chilo, talia Pittacus, talia & Bias, & Cleobulus & ceteri. Nam magnum illum legislatorem Atheniensium, cuius statuta quoque Populus Romanus missis in Graeciam Sp. Posthumio Albo T. Manlio P. Sulpicio Camerino legatis diligentissime descripsit, ad Elegias & omne fere poematum genus se demisisse praetereo, reliquos etiam sapientes ad [Grieks-]sill&#242;us[-Grieks] & alia praetermitto. Nec enim id ego nunc ago, quod a vulgo poetarum toties tractatum fuit, ut Poeticen extollam, quam illi non intelligunt, cuiusque usum antiquissimum ignorant. Aequissimum peto, I<font size = -1>LLUSTRISSIMI</font> O<font size = -1>RDINES</font>, ut quo tendit mea perveniat oratio, Philosophiam ut laudari patiantur ab illis postulo. Atqui eam illi in ore habent, nec difficulter id impetrabimus. Deinde, ut nobis respondeant, quantum a philosophia facultas poetica afuerit, cum axioma a philosophis pronuntiatum fuit, quod beneficio Geographi adhuc habemus, quo negatur poetam bonum esse posse, qui non prius vir bonus sit. Nam inter illam Zenonis definitionem aliquid interesse fortasse dicerent, cum humanarum divinarumque rerum imitatio Poetice esse dicitur. At me Hercule quantum mihi laborandum hoc tempore esset, si Oratoria facultate antiquiorem eam esse contenderem, nisi me ea molestia & invidia cui vix ferendae essem a Strabone sublevatum scirem, qui tam certis testimoniis Oratoriam facultatem a Poetica oriundam probat, quam a Tragica gravitate familiarem characterem Comicum. Nec hoc agimus, ut in Aristidis reprehensionem incurramus qui false ridet eos, qui solutam orationem vincta posteriorem putant. Verum enim vero satis coacta est illa oratoris calumnia, & quae nobis etiam amplius hac de re cogitandi ansam praebuit. Nam quae de Cadmo, Pherecyde, Hecataeo dicuntur, eruditos saltem fugere non debebant. Habet ergo ad oratoriam illa se, ut ad filiam mater, ad philosophiam autem olim, sicut illa se ad quamlibet sui partem. Quod autem hodie pro paelice sedeat, quod ab hominibus trivialibus, indoctis, barbaris prostituatur, non magis genuinae huic quicquam detrahit, quam castissimae illi Abradatae apud Xenophontem uxori, Phryne, aut Lais aliqua, aut si quid his imprudentius. Nomen ei a Platone illud quod ad nostram usque permansit aetatem inditum gravissimi scriptores testantur. Idem tamen, quod in ore est omnibus quicumque divinam hanc facultatem oppugnare solent, e Re publica sua exegit eos. Nos vero ad illa, I<font size = -1>LLUSTRISSIMI</font> O<font size = -1>RDINES</font>, videte, quam breviter respondeamus. Primo enim, si illam Rem publicam Platonis recipiamus, exigendus erit ante omnes ipse fundator, cuius ipsa soluta oratio, ut & Herodoti, nusquam a poesi abhorret, nisi quis eam modo poesin esse existimet, quae numeris pedibusque vincta est. Quod si concedamus, ne [Grieks-]&#225;metra[-Grieks] quidem poesis erunt, immo ne quaedam fortasse [Grieks-]&#232;mmetra[-Grieks], ac ne ipsi Dithyrambi, non quod a vulgari verborum in metris, sed metrorum inter se iunctura abhorreant, ac ne [Grieks-]a&#237;smata[-Grieks] forsan philosophorum. Deinde, ut Platonis cives simus, recipienda erit mulierum communitas, & reliqua; ut certum sit nihil ad eversionem Rei publicae plus conferre, quam eius constitutionem. Sed ego mehercule tam facile eius Politiam in bene constituta urbe esse posse concedam, quam Idaeas in natura. Quod si propterea poetas ille in urbe sua non fert, quod adulteria Deorum & proelia introducat Homerus, metuo ne in eam artem impingat, cuius scientiam profitebatur, ratiocinandi nimirum. Nam illud aut peccatum non est, aut si est, unius tantum. Scimus enim non Grammaticos modo, sed & Platonis discipulos, quae in universum de Diis ab Homero dicuntur, ad naturales rationes referre solere. Quod si, ut diximus, Homerus peccavit, poetae vitium est, non poetices, & quidem illius tantum. Nam omnes ob eam causam poetas exigere tale est ac si quis omnes Philosophos exigat quod Plato ibi male argumentetur. Omitto interim, Platonem eum quem &#232; Republica sua exigit ubique divinum dicere. Clemens cert&#232; ille est, qui Homerum ex urbe sua in caelum exulatum mittit, & in Deorum numero citius esse patitur, quam suorum. Iam autem ad vos venio I<font size = -1>LLUSTRISSIMI</font> M<font size = -1>AGNIFICIQUE</font> V<font size = -1>IRI</font> O<font size = -1>RDINES</font>, O<font size = -1>RDINES</font> P<font size = -1>OTENTISSIMI</font>, quibus in vindictam Nobilissimo A<font size = -1>URIACI</font> sanguini debitam vix universum sufficit Hispanorum nomen. Ducem vobis vestrum offero. Quid admiramini? Ut benevolentiam vestram favoremque conciliem, titulum inspicite. A<font size = -1>URIACUM</font> fero. Percussit sat scio, foditque pectus vestrum nominis illius recordatio, mentemque subiit illa, quae vobis communis cum illo fuit in tutandis aris, focis liberisque vestris pietatis imago. Videte quantum spei conceperim: quod vix totis operibus quidam consequuntur, sola operis inscriptione me consecutum video. A<font size = -1>URIACUM</font> vobis fero, atque utinam ne talem, utinam & viveret ille, & ego non haec scriberem! Cum vero ille si vixisset diutius nihil praeter nominis immortalitatem propositum habuisset, quae Musarum nostrarum ope nonnihil eget, agedum, id mortuo, si fieri possit, tribuamus, quod unum ille, si vixisset, expeteret. Ambulet ergo in cothurno deinceps, quoniam in huius terrae ambitu, quam vel universam animo suo angustam semper iudicavit, ambulare diutius non potest. Ambulet in animis, in pectore, in manibus iuventutis vestrae, & tenellis animis patriae amorem imprimat, adultis propugnationem eius defensionemque. Videat posteritas vestra, I<font size = -1>LLUSTRISSIMI</font> Viri, discant liberi, quanto vobis divinum illud L<font size = -1>IBERTATIS</font> nomen steterit, quod non nisi virtute & fortitudine paratur, frugalitate & industria retinetur. Excelsi illi animi, mortisque contemptrix pro patria virtus, latius se fundat, quam ubi nata est. Nec tam angustis limitibus divini hi motus ausaque regia cohibeantur, ut in eadem terra & exstitisse & sepulta esse videantur. Agedum maris imperator B<font size = -1>ATAVE</font>, iam te appello, cui pro patria mori posse dulcius fuit semper, quam in ea. Tu populi Romani triumphorum, victoriarum, ovationum, omnium denique particeps fuisti, praeterquam ruinae. Tu a terrae dominis, Romuli nepotibus bellum gerere posse didicisti, velle omnes docuisti. Tu vitam, tu hunc spiritum, tu hanc lucem pro libertate semper venalem habuisti. Tu artem ab aliis, ausus a te mutuatus es, ita ut mortem melius inferre illis, tu promptius subire potueris. Illis imperium terrae tempus ademit, tibi maris reddidit. Tu foris Oceano, domi sociis, ubique tibi imperas. Tu, quod olim frustra Xerxes temptarat, Neptuno compedes iniecisti. Cumque alii sive reges, sive principes ultra populos imperium suum extendere non soleant, tu etiam in ventos obtines, inventumque tibi aliquid praeter hominem, quod parere sciat. Accipe principem tuum, B<font size = -1>ATAVE</font>, sed morientem, qui cum omnia saluti tuae impendisset, se quoque impendit. Accipite, viri, & recordamini, in terra vestra nihil umquam vindicasse Iberum sibi, praeter fraudem, cuius unius artis pudenda est scientia. Agedum, B<font size = -1>ATAVE</font>, quod solum pro tuis in me beneficiis possum, Musas meas consecravi tibi, quoniam chartae solae, cum ferrum, aes, & chalybs non possint, diuturnitatem annorum & saeculi violentiam perrumpunt. Ego cum bonis exutus omnibus, laribus & praediis meis, nihil Hispanorum tyrannidi, communis religionis ergo, praeter infelicem hanc animam subduxissem, & si quam spem in parentibus, miserrimis & ipsis repositam haberem, tu me excepisti, fovisti, amplexus es: ac, quod mirum maxime, vestrum beneficium maius mihi fecit Hispanorum crudelitas. Inter reliqua & illud accedit, quod in Academia vestra tot iam annos versatus sim, in qua & illud vobis, ut primariae causae, ascribendum puto, quod in hac terra vestra tot summorum virorum familiaritate usus sim, ac praesertim trium Heroum, in quorum tempora me incidisse gloriari soleo: Iosephi Scaligeri (at quantum hoc nomen Dii immortales?) omnis scientiae, ommnium litterarum, omnium linguarum, totius non Europae modo, Viri, ut generis splendore principis. quem vos, cum unum modo eodem tempore in hoc universo Phoenicem posse esse sciatis, in Batavia vestra vivere voluistis, ut imperium simul Maris apud vos sit, & Litterarum. Pauli praeterea Choarti, Christianissimi Gallorum regis apud vos Oratoris, cuius nomen praeterquam quod vobis propemodum sacrum sit, liceat & illud mirari mihi, virum tam Illustrem non de omni eruditione modo iudicare posse, sed & primas in ea tenere. Et Iani Dousae, Senatoris vestri, Curatoris nostri, viri incomparabilis: qui cum de tota litteratura iam olim, nuperrime etiam de patria sua optime mereri coepit: & tamquam parum sit quod infelici hoc aevo litteras restituit, nuperrime etiam Bataviam suam restauravit, qui me filii loco semper habuit. Itaque diutius vel animi grati, vel debiti officii testimonium desyderare vos passus non sum: nec idoneum magis hoc tempore argumentum Patriae vestrae, Vobisque, reperire potui, quam fatalem illum Patriae parentis casum, quem penitus amisissetis, nisi in Filio viveret: Qui vobiscum tot Illustria Hispanorum capita Diis Manibus Paternae necis ultor mactare coepit: quem ut Deus immortalis numquam in Tragoedi&#226; partes habere permittat, optabo; in reliquis ver&#242; parenti simillimum, vel virtute, vel animi magnitudine, sibi, vobis, nobisque conservet. Ego ver&#242; intere&#224; hoc qualecumque committo vobis.<br><br>&#160; &#160; &#160; &#160; &#160; &#160; &#160; &#160; &#160; &#160; &#160; &#160; <i>Nobilitatis vestrae addictissimus Cliens</i><br>&#160; &#160; &#160; &#160; &#160; &#160; &#160; &#160; &#160; &#160; &#160; &#160; D<font size = -1>ANIEL</font> H<font size = -1>EYNSIUS</font>.<br><br><hr></td></tr></table>[...] [Lofdichten, o.a. van <a href = "Grotius.html#Auriacus">Grotius</a>; inleidingen]<br><br><hr><br><h4>PERSONAE TRAGOEDIAE</h4>A<font size = -2>URIACUS</font>.<br>I<font size = -2>NQUISITIO</font>.<br>T<font size = -2>ISIPHONE</font>.<br>A<font size = -2>LECTO</font>.<br>M<font size = -2>EGAERA</font>.<br>L<font size = -2>OYSA</font>.<br>S<font size = -2>ENEX</font>.<br>S<font size = -2>ICARIUS</font>.<br>P<font size = -2>RAEFECTUS</font>.<br>N<font size = -2>UTRIX</font>.<br>A<font size = -2>RMIGER</font>.<br>C<font size = -2>HORUS</font> S<font size = -2>ATELLITUM</font>.<br>L<font size = -2>IBERTAS</font> S<font size = -2>AUCIA</font>.<br><br><hr><br><h4>ACTUS PRIMUS.<br><br>P<font size = -1>RINCEPS</font> A<font size = -1>URIACUS</font>.</h4><font size = +3>R</font>Erum beate rector, & magni parens<br>N<font size = -1>ATURA</font> mundi: Vitaque, & Lex omnium<br>In se fluentes quae trahis rerum vices,<br>Iocoque inani ludis humanum genus,<br>(5) Lateque fusi sancta maiestas poli.<br>Et tu minorum sacra mater ignium<br>Nox, quae diei lucidam premis facem,<br>Silentiumque rebus indis, & polo<br>Faces perennes, languidosque syderum<br>(10) Donas recursus, Hesperasque lampadas,<br>Orbesque magnos igne deducis vago:<br>Usamque numquam vultibus P<font size = -1>HOEBEN</font> suis<br>Pro fratre reddis aurei ducem chori.<br>Ergon&#146; caduca nata gens mortalium<br>(15) Brevis fugacem currere aetatis viam,<br>Inter minaceis intonantis impetus<br>Fortunae, & atras sortis infestae manus<br>Lususque rerum? labitur velox dies<br>Ipsisque ab annis mensibusque ducimur,<br>(20) Fatique summam pervenimus orbitam<br>Denascimurque semper, & finem suum<br>Breves citato provocant anni gradu.<br>At igneae lux alta mentis, & vigor<br>Scintillaque acres pectoris tundens fores,<br>(25) Et ille tardi spiritus dux corporis<br>Aeternitatis inclytam affectat viam:<br>Caelumque lambit, motibusque ingens novis<br>Sese lacessens impetu emergit suo,<br>Terramque supra fertur, & quidquid videt<br>(30) Mortale ducit, terminosque transilit<br>Metasque rerum, corporisque odit moras:<br>Lethumque calcat, propriumque ad aethera<br>Ignarus atr&#226; corporis premi lue<br>Exsultat, emicatque, nec sese capit.<br>(35) Pars illa nostri est; caetera, ipsa quae dedit<br>Tellus reposcit, iureque exigit suo<br>Sese prementem corporis foedi struem,<br>Onusque mentis. Magnus hinc rerum parens<br>Coeli micantem fornice aurato domum<br>(40) Et hinc & inde fudit, altaque atria<br>Discriminata gemmeo astrorum choro<br>Spectanda late vultibus nostris dedit:<br>Ut illa magni purior lux pectoris<br>Infixa terrae sit licet, terram premat<br>(45) Caelumque cernat semper, & sese erigat.<br>Hinc illa dia laudis emergit sitis,<br>Ardorque honorum semper in maius ruens,<br>Comes ducumque, principumque; quos procul<br>Supraque rerum culmen evexit favor,<br>(50) Et annuentis blanda Fortunae manus<br>In alta duxit. Belgia his cervicibus<br>Inclinat, incubatque, & invitum trahit<br>Seges laborum vasta, patriaeque onus<br>Fluctusque nostrae: Sancta libertas vocat,<br>(55) Et servitutis faeda detrectat iuga<br>Mens nata magnis; nec sibi; sed omnibus<br>Quoscumque regis insolens premit tumor,<br>,,Comesque rebus prosperis ferocia.<br>Sic divus ille fascium dux & parens<br>(60) Autorque quondam Brutus, & magni patres<br>Togata turba, Martis aeternum genus,<br>D&#239;u labantem fulciere regiam<br>Sanctae nepotes Iliae: sic & ferox<br>Aristogiton, faustaque Harmodii manus<br>(65) Caelo superbum prospere eduxit pedem.<br>Eundum, eundum est. Haud capit motus leveis<br>N<font size = -1>ASSOVIORUM</font> sanguis, & vanas moras,<br>Periculorum provocator, & sui.<br>O cor, tibine vincula, & ludos ferox<br>(70) Impune nectat hostis, & collum premat<br>Tagi tyrannus, aureo exsultans vado,<br>Opumque nixus robore ingenti? licet<br>Soloque Pontum iungat, & caelo mare:<br>Terramque circa spumea eructans vada<br>(75) Ille aestuantis caerulus regni pater<br>In nos resurgat: orbe concusso licet<br>Utroque ab axe turbidus caeli fragor,<br>Atlasque lat&#232; pondere excusso tremens<br>Viam recuset; ibimus tamen; neque<br>(80) ,,Servire nostrum est. Regi&#226; tendens vi&#226;<br>,,In dura virtus sponte prorumpit; Neque<br>,,Cedens prementi subtrahit collum deo:<br>,,Seseque fato semper opponit suo<br>,,Vis alta mentis. Nec tamen primordia<br>(85) Nunc prima restant: Iacta sunt fundamina<br>Bellique magna prosperi praeludia,<br>Motusque vasti. Dexteram hanc ter inclytus<br>Novit Philippus, Albaque; & si quod ferox<br>Saevumque pectus arbiter lucis vagae<br>(90) Phoebus, comantem respicit condens facem:<br>Haec Hydra nostra est. surgit in laudes meas<br>Faecunda rerum messis, & manum vocat,<br>Virumque poscit. tremuit Alceiden fera;<br>At nos ferarum victor. est & aspera<br>(95) Nobis noverca, premere quae excelsas solet<br>Fortuna mentes, impetusque: sed tamen<br>,,Virtute sortem qui sapit pessundabit.<br>,,Heramque inanem pectori subdet suo,<br>,,Ausisque magnis, strenuaque adore&#226;<br>(100) ,,Premet superbam casuum potentiam.<br>,,Speique vana blandioris praemia,<br>,,Dolosque & artes, vimque pellacis deae<br>,,Quae incerta semper sponte promittit sua,<br>,,Pectusque frustra credula astrictum tenet<br>(105) ,,Lubens recidet, & bonis praesentibus<br>,,Ventura ducet; ipse Fortunae parens.<br>Nec ansa multi defuit periculi,<br>Eurysth&#235;usque nomini incumbit meo,<br>Et solus auget, perfid&#226;que Iber manu<br>(110) Prodest nocendo. Caetera haud quicquam moror,<br>De me triumphum primus ingentem tuli:<br>Idemque victor solus, & victus fui:<br>Motusque vanos pectoris molem mei,<br>Aestusque, & iras, impetusque subdidi<br>(115) Deo, mihique. Latius virtus nequit<br>Efferre gressus. Omnium victor fui<br>Meique. Testor nobile heroum genus<br>Nostrorum, & ausus, sanguinemque & inclytas<br>Umbras meorum, sanctiora nomina<br>(120) Et vos Batav&#251;m semper invictas manus:<br>Et te Batavae magne virtutis parens<br>Ductorque Nereu, caerulo qui gurgite<br>Spumantibusque semper exundans vadis<br>Libens Ibero caerulam opponis viam;<br>(125) Victoriarum primus hic gradus fuit,<br>,,Vicisse memet. Regna namque, sceptraque,<br>,,Mirarierque cuncta quae vulgus solet<br>,,Regesque; sortis blandientis alea est,<br>,,Cassumque nomen; larva magnarum mod&#242;,<br>(130) ,,Et umbra rerum, principum crepundia,<br>,,Ducumque. Prima haec cura virtutis; neque<br>,,Vincendus hosti est qui sibi prius fuit.<br>Vincique posse sponte praeripuit sibi;<br>Ne restet ulli: consilique pondere<br>(135) Lascivientem saepius pressi manum<br>Ardore Martis: impetusque mobiles<br>Sese solutis efferentes vinculis<br>In se reduxi: turgidosque spiritus<br>Et has superbas regii ardoris notas<br>(140) ..Virtute strinxi. Principum h&#238;c mentes calor<br>,,In prona ducit, visque ferventes ciet<br>,,Et ira motus: fraena sed magis sua<br>,,Et acriorem poscit hic legem furor.<br>Sic aestuantis pervagator Africae<br>(145) Venator olim, fervidum venabulo<br>Premens leonem victor intentat minas<br>Libys, feramque versat, & tergum ferox<br>Quatit, feritque, deprimitque: olli fremens<br>Spumas ab imo pectore eructat dolor,<br>(150) Seseque tollit, bilis haud capax suae,<br>Scintillaque ardens lumine absistit vago,<br>Iubaeque moto corpore erectae tremunt:<br>Venabulumque mandit, & superbus it<br>Et huc & illhuc vinculi ignarus sui.<br>(155) At ille contr&#224; pastor, insultans procul<br>Feram lacessit; illa sese; & ingruit.<br>Iraque certat alter; alter ictibus:<br>Potentiorque cedit invitus licet,<br>Captumque tandem sentit, & sese leo<br>(160) Summittit hosti. Mentis illa regiae<br>Imago viva est. Surgit & sese erigit<br>Sublimis ille pectoris magni vigor,<br>Iniuriarum censor, & vindex sui:<br>Altasque in iras fertur, & morae inscius<br>(165) Erumpere ardet. sic minax Div&#251;m pavor,<br>Fuliginoso sub specu versat latus<br>Ingens Typhoeus, Aetnaque exultans tremit,<br>Magisque semper fata tentantem premunt.<br>Nec sponte nostra Martis in discrimina,<br>(170) Licentiaeve spe subacti venimus;<br>Communis ista patriae sed vox fuit,<br>Iussumque: cui nos hoc litare sanguine<br>Et iustum, & aequ&#251;m est: Poscit hoc tranquillitas<br>,,Et pace dempta panditur paci via:<br>(175) ,,Necessitasque est ipsa Mavortis parens.<br>,,Bellumque tandem ne sit, esse convenit:<br>,,Pacemque gignit. Incipitque ut desinat<br>,,Haec una rerum. Caeter&#251;m hic dux maximus<br>Et vir profecto est, patriaeque commodis<br>(180) ,,Servire natus. Fervor ille impos sui<br>,,Virtutis altum nubilo obfuscat diem:<br>,,Solemque menti demit, & lucem suae.<br>,,Ardetque semper, imperatque plurimis:<br>,,At servit uni, seque nolentem trahit:<br>(185) ,,Et servitutem qui fugit, sibi dedit.<br><br><h4>CHORUS SENUM FLANDRO-<br>RUM PROFUGORUM.<br><br>Sapphici. duo Glyconici.<br>Reliqui Anapaestici.</h4><font size = +3>B</font>Landa torpentis requies senectae<br>Vitrei fontes, & amaena Tempe:<br>Tuque spes nostrae domus illa; quae me<br>Lucis in molles orientis oras<br>(190) Prima fudisti puerumque longe<br>&#160; &#160; Curarum vacuum & metu<br>&#160; &#160; Vidisti pede mobili,<br>Et ridenti molliter ore<br>Nimium dulces texere ludos:<br>(195) Tenuesque inter serpere curas.<br>Tuque su&#228;vis puero ah nota<br>Villa senique, posthac numquam<br>Habitanda vale. Sors dura vocat,<br>Dubiumque regit fortuna pedem,<br>(200) Subitaeque vices. Tuque meorum<br>Ah natorum blanda propago,<br>Hilari ridens saepius ore<br>Medio in luctu; nescia rerum<br>Curaeque tuae; patri iunctos<br>(205) Dirige gressus: casusque tuos<br>Disce, & saevi fulmina fati.<br>Tu quoque si quem coniux nobis<br>Utero gestat nescia faetum;<br>Natus nondum, tamen exul eris:<br>(210) Patriamque fugis nascendus adhuc:<br>Et tibi paena vit&#226; prior est.<br>Lacrimas tellus, lacrimas tellus<br>Patria tellus, ultima nostri<br>Dona doloris impressa tene.<br>(215) Poscimur ah ah, nos relliquiae<br>Genus effaetum, saturumque aevi:<br>Quibus infelix spiritus aegr&#232;<br>Placidam ducit luminis auram.<br>Pars aequoreas Walachr&#251;m sedes,<br>(220) Aut horrentem Marte Batavum,<br>Et spumantem littoris oram<br>Patris Oceani, visam numquam<br>Ibimus eheu; assueta prius<br>Placidis ah gens vivere campis:<br>(225) Pars caerulei gurgite Ponti<br>Toto avulsos orbe Britannos;<br>Aut incoctum solibus Indum:<br>Pars sudantem proprio semper<br>Sangu&#239;ne Gallum. Miseri, miseri<br>(230) Quos incertum dubiumque vocat!<br>Pax Flandriacas placido tenuit<br>Foedere gentes, patrioque foco<br>Veterum fluxit vita parentum:<br>Et tranquillo tutus in arvo<br>(235) Vidit teneros ire nepotes<br>Avus, & lepidam currere turbam:<br>Qui vicinum cerneret agrum<br>Peregrinus erat. Patria tellus,<br>Patria tellus, saxaque & antra,<br>(240) Et cognatae vallibus umbrae:<br>Patria tellus Flandria nostros<br>Imbibe questus.<br><br><hr><br><h4>ACTUS II. SCENA I.<br>Inquisitio cum tribus Furiis facem & calicem<br>&#160; &#160;humani sanguinis gestans, inebriatur.</h4><b>I<font size = -1>NQUISITIO</font>.</b><br><br><font size = +3>L</font>Ucem perosa, lucis immunis Dea,<br>Tetrumque noctis improbae ludibrium<br>(245) Tot imminentes Tartaro rupi fores,<br>Caliginemque, magna Paenarum parens<br>Crudelitatis nata, quam ferox Iber<br>Primum sub auras duxit, & ferro & face<br>Quartam profanis addidit sororibus,<br>(250) Noctisque alumnis: Graia queis primum manus<br>Vibrare saevas dextera indulsit faces:<br>Serpentibusque vinxit, & collum dedit<br>Atris draconum pullulare nexibus.<br>Gaude Megaera; nata iam soror tibi est:<br>(255) Iovisque nigri primus infernum genus<br>Perse&#239;dosque squallidas faetu domos<br>Iber scelestus auxit: ille Erinnyas<br>Treis mutuavit perfidus; quartam dedit.<br>Hispana tellus, scilicet vesper tuus<br>(260) Foecundus ipse noctis exemplo fuit.<br>Emerge, rumpe, caede: claustraque, & feros<br>Caliginosae pande Naturae lares:<br>Letique sedem discute, & lucem tuam<br>Mens atra disce. Testor anguineum caput,<br>(265) Et te Megaera, teque noctis arbiter:<br>Et qui redundans igne Cocytos vago<br>Luctu tremendam flebili tundit domum:<br>Meque ipsa tandem (Numine hoc maius nihil)<br>Patremque Iberum; Pallidas Ditis domos<br>(270) Imperviasque mortis horrendae vias,<br>Phlegeton cruento quidquid ambit alveo<br>Invita liqui: Nunc tamen ferox pater<br>Tarpeia saxa cui patent, & inclyta<br>Vastae ruina gentis; &#232; reconditis<br>(275) Excivit antris fulmine invitam trahens:<br>Quod non Pyracmon crudus, aut Brontes pater,<br>Aut claudicantis dextera effinxit Dei:<br>Non Siculus ignis, aut caminorum globi<br>Undantis Aetnae, flammeique vortices.<br>(280) At Martiorum dissipata rudera<br>Urbisque funus, & solum Quiritium.<br>,,O quanta curas fata mortales agunt!<br>,,O quantus urbes regnaque incumbens Deus<br>,,Ludens fatigat dissipatque: turbines<br>(285) ,,Rerum fateri cogor invita: (O pater<br>Tarpeie natae liceat hoc unum tuae.)<br>Magni cohortes Romuli, nati De&#251;m;<br>Arx alta rerum, gens Camillorum ferax,<br>Orbis voratrix illa, regnorum lues<br>(290) Et universi compes, & tandem sui,<br>Ah tot triumphis aucta pene, quot viris,<br>Et tot ruinis urbium vitans suam.<br>Illa illa regum nata Septimontium<br>Calcare fastus, insolensque nominis<br>(295) Regalis una, spiritusque; Pro pudor<br>Regum cinaedis paret, & monstro Deo.<br>Cui fulmen illud obsoletus Iuppiter<br>Sepultus arce Iuppiter Mino&#239;a<br>Haereditatis lege rellictum tulit.<br>(300) At contumacis vis rebellatrix tamen<br>Acres Batavi corde versat impetus:<br>Radicitusque fixa libertas sedet<br>Gentis profanae: patriaeque ardens amor<br>Animos feroces tundit, & subigit sibi.<br>(305) Vidi perustos sole candenti patres,<br>Piceosque vultus, funibusque atram manum:<br>Ruptasque nubes, & procellosas Iovis<br>Magni ruinas provocare audax genus,<br>Undaeque legem dicere, & venti minis.<br>(310) Vidi ipsa vidi, cum feri vis Africi<br>Tempestuosa torsit hibernum mare<br>Insistere undae, dorsaque aerato pede<br>Fluvii rapacis tundere, & crudum gelu<br>Acresque lapsus: ac per undantes sinus<br>(315) Calcata tutam lympha praebebat viam.<br>Ollis sepulcrum pontus, aulaque est ratis:<br>Agnatus ingens Aeolus, Nereus pater:<br>Forisque cives, hospitesque sunt domi.<br>Illuc remittor, & vetus colonia<br>(320) Mutanda restat: deerat haec sedes mihi.<br>Parere certum est: maximum explevi scelus<br>Maiusque restat. Semper antiquum parum est.<br>Angusta sacris quaelibet tellus meis<br>Viam relaxat. Aridas sitis premit<br>(325) Squallorque fauces: sanguine hic opus novo est.<br>Pace hoc Lyaee, pace fas hoc sit tua<br>Dux Thyadum nocturne; non curae mihi<br>Nyseio qui colle distillat latex;<br>Tuusque si quid languido fallax gradu<br>(330) Maron procaces inter exhaurit choros,<br>Interque Panas, virginesque Maenadas,<br>Et aestuantes Liberi succo Deos.<br>Non si Falerni quidquid uvarum est tui:<br>Quod Setia usquam, vel Velitrarum colunt<br>(335) Dumeta: non si tota vinorum parens<br>Albana tellus, Caecubique honos cadi<br>Descendat in me: carior sitis premit,<br>Parvumque nescit; pluris hic liquor mihi est,<br>Merumque Ibero nuper inventum meo<br>(340) Cruor, Cruor, Cruor. Quid o fallax Iber<br>Cessas? Nec atrae sanguine undanti viae<br>Sanieque tristes squalida rigent domus?<br>Nondum recentes mens cadaverum strues,<br>Tabumque cernit: pure sudantes novo<br>(345) Nondum revulsis ossibus pallent agri.<br>Cessas Ibere, fluctibus, ferro & face<br>Rerum coactas vertere in sese vices?<br>Adsum. Quid hoc est? Scaeve sacrorum pater<br>Frustran&#146; cruentum Tartaro emisi pedem<br>(350) Et hospitalem nocte mutavi diem?<br>Numquam supernos sobria accessi deos,<br>Et luce fulvam solis aurati comam,<br>Terrasque vidi: sanguinis gustu novi<br>Efferre sese suevit optatum scelus<br>(355) Mensque ipsa factis saeva praeludit suis.<br>Nunc hic redundans sanguine humano calix<br>Feram cruore musteo sedet sitim:<br>Cordisque totas imitus mergat vias,<br>Mentemque tollat: quidquid & clemens, pium<br>(360) Nobis relictum, molle, pacatum fuit.<br>Bacchare certum est: En iuvat, iuvat, iuvat<br>Laxare mentis frena. Quid segnis stupes<br>Gens atra terrae? Tuque germanum caput<br>Megaera nocte nil geris dignum tua?<br>(365) Patrisque verum dextera probas genus?<br>At o quid atrum nubila involvunt diem?<br>Meque ipsa perdo? Flexaque in sedes novas<br>Caliginosus lumina obducit situs?<br>Errantque tristes luce subducta pedes?<br>(370) Et ominosus poplitum labat gradus?<br>Vestigiisque turbida incertis tremens<br>In luce lucem quaero, & in die diem?<br>Nosco furentes sanguinis poti notas:<br>Nosco. Cruoris hocce munus & meum est:<br>(375) Mentemque secum mysticus tollit furor.<br>Incerta certum mens tamen volvit nefas.<br>&#160; &#160; Terra caelum, noctis atrae regia, & vastum mare<br>&#160; &#160; Explicate trina vires regna, & occultos dolos.<br>&#160; &#160; Adsumus sacris Philippe vindices dignae tuis.<br>&#160; &#160; (380) Victima ingens, victima ingens: victima hacce dextera<br>&#160; &#160; Concidet: qualem nec ille perfidas Teucr&#251;m rates<br>&#160; &#160; Mortuus victor poposcit Ilia emergens humo;<br>&#160; &#160; Cum feras minax Pelasg&#251;m turba solvebat rates.<br>&#160; &#160; Nos Batava terra, Ibero nomen horrendum, vocat,<br>(385) &#160; &#160; Poscimur? Quid o moramur? Quo nequit fallax Iber<br>&#160; &#160; Tendere, huc fraudes dolique tendere Iberi queunt.<br>Magnae sorores, Atthidos sacrum genus,<br>Priscisque Erechtei Cecropique finibus<br>Cognata turba: si quid antiquum manet<br>(390) Viresque vobis tempus asscripsit novas;<br>Quaerendus ille, qui ferox, vecors, furens<br>Aut genere Iberus (alterum sat est tamen)<br>Aut mente fuerit: quique pectore unico<br>Solus profanas quattuor gestet Deas.<br>(395) O flammei ignes, tuque pallentis Deae<br>Famulatus ingens, ignei cives poli<br>Religio noctis: tuque dominatrix hera<br>Invisa Phoebo luna, pars Phoebi tamen<br>Familia nostri tota quam Ditis colit,<br>(400) Quemquamne magno dum satellitio procul<br>Stipata iussum pervagaris tramitem<br>Usquam tueris? Cuius unius manu<br>Quod non Philippi mille potuerunt rates,<br>Non ferrum & ignes, armave & tristes minae<br>(405) Timere Batavus discat? Interea tamen<br>Certum est furentes explicare copias,<br>Exercitusque tota deducam meos.<br>Audacia istaec subeat: haec praeceps Furor,<br>Ignobilisque Livor: haec Vecordia:<br>(410) Crudelitasque mortis horrendae parens<br>Illinc cruentum claudat exultans latus,<br>Rerumque abortus bellicarum Fraus inops.<br>Sic sic eundum est: sceleribus decet tuis<br>Praeferre sacram Rex Iberorum facem.<br><br>&#160; &#160; &#160; SCENA II.<br><br>&#160; &#160; &#160; Loisa.&#160; &#160; Senex.<br><br>(415) Lo. O molientis alta <i>Naturae</i> comes<br>Sacrae tribune lucis, & vitae pater<br>Natalis aurae magne largitor, <i>Dies,</i><br>Rerumque Origo prima; qui reconditas<br>Primus tueri siderum donas faces:<br>(420) O qui sepultum matre mortalem sua<br>Natumque nondum; mortuum prius tamen,<br>Informe pondus impotensque, & haud suum<br>In alta ducis, luminisque compotem<br>Sub imminentes aetheris sistis fores.<br>(425) Tunc expeditus carcere infelix suo<br>Scintilla caeli purior, bipes Deus,<br>Rerumque magnus ille spectator, poli<br>Et universi cura; prorumpit foras,<br>Caelumque discit: parvulusque primulum<br>(430) Proserpit, insons, mitis, ignarus sui:<br>Et fluctuantis tiro fortunae, levis<br>Prosultat exilitque, nec curae est capax,<br>Plagaeque nondum sortis adversae patet,<br>Ridetque simplex nesciusque. &#145;Scilicet<br>(435) Optata primum fata praemittit Deus<br>Favens iuventae: turbidaeque tempora<br>Potiora vitae vindicat lusus sibi:<br>Interque talos, turbinesque inter suos<br>Suaviores vita consumit dies<br>(440) Beatitatis prodiga infelix suae,<br>Simulque ludit luditurque: curaque<br>Postrema lapsae poscit aetatis sibi,<br>Et faecis instar ima subsidens petit.&#146;<br>O nate, nate, dulce pignus; in sinu<br>(445) Gremioque nostro qui vagaris huc & huc,<br>Vacuumque leni transigis risu diem:<br>O dulcis aetas! &#145;Scilicet primum est Deus<br>Novisse cuncta; proximum tamen, nihil.&#146;<br>O nate, nate, mox in adversum mare<br>(450) Aestusque vastos, principumque munia,<br>Et imminentem purpurae ferociam,<br>Motusque regni deferende; nunc modo<br>Securitatis aureae regnum tenes:<br>Satellitemque praeter innocentiam<br>(455) Nullum tueris; tutus hoc uno satis<br>Quod esse nescis, laetiorque: &#145;Nec potest<br>Ullum timere nate, quem nullus timet.&#146;<br>Nondumque sensus illa pertentat tuos<br>&#145;Regum ducumque febris, ardor imperi<br>(460) Et possidendi cuncta porrigo levis:&#146;<br>Cuniculosque pectore occultos agit<br>Ambitio fraudum mater, aut opum furor:<br>Tuumque ducis quidquid aspicis, Deo<br>Vicinus uni proximusque. Nate mi<br>(465) Si forte somno molle reclinas caput;<br>Artus sopore lacteo victus iaces<br>Extraque motus, civicumque extra metum &<br>Tempestuosa casuum tonitrua:<br>Somnumque spiras melleum, mitem, levem<br>(470) Tranquillitatis unicum testem tuae:<br>Quiesque lenes tuta perrepit genas:<br>Torusque qui te parve diffusum tenet<br>Genu, sinusque est: thalamus hic unus tibi est,<br>Et pes cubili sufficit noster tuo:<br>(475) O invidenda regibus mens! Ah, fere est<br>Ut ipsa sortem mater invideat tibi,<br>Annosque similes speret, atque aevum tibi,<br>Cunasque dulces, nesciumque aulae diem<br>Fraudem timentis semper, aut fraudis minas.<br>(480) Quin & querelis ne qua pars desit meis,<br>Et falsa, terrent: trepidaque horrentem pavet<br>Mens noctis umbram: & ille curarum Sopor<br>Exactor acer, dissipatorque omnium<br>Pater mearum est: curaque haec, illam premit:<br>(485) Et somniorum dubia succedit fides:<br>Diemque nox lacessit, & noctem dies.<br>Sen. Dignata magno principis princeps thoro<br>Taedaeque columen: nata magnanimi patris<br>Maioris uxor: Fare, quid reconditus<br>(490) Vultum pererrans obsidet pallor? Quid os<br>Guttis sinusque tepidus effusis madet?<br>Et lacrimosus lumine exundat liquor?<br>Ruborque blandis solitus excessit genis?<br>Maeroris ah quae causa? Mentis abdita<br>(495) Exonera, & aegrum pectus. Lo. Omnia, & nihil.<br>Sen. An ipse sese nescit infelix dolor?<br>Lo. Ambiguus urit millies; certus semel.<br>Sen. Sortis flagello quisquis adversae stupet<br>Ictuque subito pallet, hic merito pavet;<br>(500) Causam doloris, & cicatricis suae,<br>Vulnusque, dum scit. Lo. Plura dum nescit tamen:<br>Nescitque quantum lugeat caecus dolor;<br>Lugetque quantum nescit: id luget tamen.<br>Simulque sese nescit, & modum sui.<br>(505) Sen. &#145;Ventura quisquis luget, haud luctum sibi<br>Seseque luctu servat, at praeoccupat<br>Quod vitat ultro, provocatque quod fugit,<br>Gaudetque maerens, & libens miser fuit.&#146;<br>Lo. Succubuit animus: poplites trepidi labant,<br>(510) Simulacraque oculis noctis illudunt meis,<br>Seseque late spargit ignarus dolor,<br>Et ominosus corda pervolitat sopor.<br>Sen. At falsus ille est. Lo. Falsus, at veri pater,<br>Praenuntiusque. Sen. Fluxa noctis est fides.<br>(515) Lo. At non diei. Sen. Terret & noctis diem<br>Formido, seque vanus insinuat metus,<br>Umbratilique somnus imponit dolo,<br>Noctuque fallit; at die terret tamen,<br>Partemque lucis poscit, & regnum suum<br>(520) Transcendit audax, imperique limites.<br>Humanus acres spiritus motus habet,<br>Interdiuque fervet, & sese rapit,<br>Metuque pallet gaudioque diffluit<br>Quietis expers, corporisque termimum, &<br>(525) Adiudicatas lege <i>Naturae</i> vias<br>Perrumpit alis nixus huc illuc suis,<br>Exorbitatque semper, & quidquid potest,<br>Simulque quidquid haud potest; versat tamen,<br>Agilisque passim fertur, & meta est sibi.<br>(530) Adestque & absens rebus, & praesens abest,<br>Erratque late, seque pandit illa vis,<br>Hauritque formas elicitque, visaque<br>Pererrat, imbibitque, & in sese trahit.<br>Tunc illa luci furva succedit parens,<br>(535) Polumque pullis incubans amictibus<br>Hinc inde obumbrat, induitque caeca nox,<br>Corpusque stringit, liberat mentem tamen,<br>Lucisque viva suscitat vestigia<br>Seminaque rerum, imaginesque; fomites<br>(540) Motus diurni, ruminataque excitat,<br>Mentemque multum gaudia inter & metus<br>Adhuc vagantem volvit, & circumvenit:<br>Caliginisque ludit in postscaenio<br>Mimus diei, ludibundus histrio,<br>(545) Proteusque vitae futilis Somnus pater,<br>Verisque falsa miscet, atque utrique se.<br>Ceraeque adinstar mollis, impressas tenet<br>Mens & figuras, & vagas rerum notas,<br>Redditque nocte, quidquid excepit die<br>(550) Larvataque altos somnia incutiunt metus.<br>At cum diei roscidum redit iubar,<br>Et imperator aetheris magni subit<br>Sol, aureamque dividit terris comam;<br>Fugit timoris causa, non timor tamen:<br>(555) Et somniorum profuga vanescit cohors:<br>Nihilque restat, at nihil gemimus tamen,<br>Id quod quoque ante cum fuit, nusquam fuit,<br>Quodque esse falso reris, at vere doles.<br>Lo. Experta metuo. Sen. &#145;Saepius favet sibi<br>(560) Error dolusque, nubiloque deprimit<br>Rationis ignem. Lo. Decipi in malis iuvat<br>Fallique dulce est. Sen. Falsa dum latent tamen<br>Ut vera laedunt.&#146; Lo. Aetheris beate rex<br>Quid ah perennis imber, & lacrimae leves<br>(565) Cogente nullo sponte prorumpunt sua?<br>Si qua minaris imminesque saeva sors;<br>Sperare liceat: bis ferus mordet dolor,<br>Venturus, & cum venit; & praesens nocet,<br>Idem & futurus. Sen. Pallidum excutias metum<br>(570) Ducemque vitae lenioris spem fove.<br>Firmo maritus urbium munimine,<br>Totoque clusus Nerei regno sedet:<br>Pelagoque cuncto tutius quod arbitror;<br>Amore populi. Lo. Haud tangit externos amor,<br>(575) Peregrina nemo imperia diu subdit sibi.<br>Sen. &#145;Angustiore principis mentem viri<br>Meta coercet, patriamque quisquis suam<br>Assignat illi: Vana natalis soli<br>Plebs spatia finxit, & solo leges dedit.<br>(580) At culmen ille dignitatis & caput,<br>Deoque magno paene par, & pro-Deus<br>Princeps vagatur: municepsque totius<br>Diffusa latos aemulatur mens polos:<br>Caelique adinstar semper in motu suo est.<br>(585) Natale magni principis quaeris solum?<br>In orbe natus ille, patria est ei<br>Quaecumque soli, terminusque quidquid est.<br>Seseque terris aequat unus omnibus<br>Generosus ardor ille, & herous vigor.<br>(590) Polusque quidquid caerulo amplexu tenet<br>Illius urbs est: civitas istaec patet<br>Qua magnus aether, quaque flammantes globi<br>Et aureorum vasta signorum via.&#146;<br>Titana magnum cernis, ut pleno gradu<br>(595) Superbus altum metiatur aethera,<br>Caelique partem teneat, & totum petat,<br>Viaeque magnae per novas semper licet<br>Adveniat oras; advena haud usquam est tamen,<br>Quocumque namque tendit, in domo sua est:<br>(600) Seu purpurato cum renatus atrio<br>Cubile caeli pandit, & lucis fores,<br>Auroque crispam roscidus tollit comam:<br>Seu cum diurna membra defessus via<br>Dulces in ulnas Thetyos fertur suae,<br>(605) Axemque utrumque novit & neutrum colit.<br>Sic fervor ingens, mensque magnorum ducum.<br>&#145;Ubique civis ille, & inquilinus est<br>Quicumque princeps.&#146; Lo. Omnia & scio, & dolet<br>Timere posse, dum dolet, timeo tamen,<br>(610) Metusque causae nescius, causa est metus.<br><br>&#160; &#160; &#160; &#160; &#160; CHORUS.<br>&#160; &#160; &#160; &#160; Anapaestici.<br><br>O qui levibus vectus habenis<br>Virides subter roris genitor<br>Laberis herbas, violasque inter,<br>Et trepidantes tepido circum<br>(615) Sole myricas thalamum figis<br>Blande Favoni, pastusque levi<br>Nectare ludis; sive per altas<br>Lenibus alis laberis undas:<br>Seu per gelidas specuum latebras<br>(620) Montesque procul tenui serpis<br>Humore pater, qua lascivas<br>Tityrus insons subducit oves:<br>Iuxtaque suas blanda Amaryllis<br>Supputat agnas, & tibi dulcem<br>(625) Felix Thyrsi condit avenam,<br>Gens immitis nescia fati<br>Sortisque vagae. Quam palantes<br>O verne pater prendimus oram?<br>Placitas certe liquimus ante<br>(630) Dilecta tuas Flandria sedes;<br>Sed tamen una liquimus atri<br>Nomen Iberi. Patria est nobis<br>Quicquid saevus nescit Iberus,<br>Salvete tamen vos ignotae<br>(635) Litora terrae. Tuque o lucis<br>Aurea mater, tandem maestis<br>Reddita terris, O quae caeca<br>Tenebras tristes Aurora parens<br>Proscribis humo; cum sperato<br>(640) Phosphorus audax exilit ore,<br>Cogitque suos undique fratres<br>Roseae invitos cedere luci,<br>Et sidereas ducens turmas<br>Mox redituras in castra sua<br>(645) Iam dididicit Hesperus esse,<br>Et mutato nomine fallax<br>Altera solus munia poscit.<br>Fugiuntque suos sidera lusus<br>Veniente die; nos tranquilli<br>(650) Munera somni, partesque suas<br>Regnaque rursus dolor invadit,<br>Tristisque labos: subitoque atrae<br>Circum volitant agmine curae.<br>At Simplicitas sedes hominum<br>(655) Sera reliquit, Taurosque colit,<br>Et Massagetas, gentesque feras,<br>Nostrisque procul exulat oris.<br>Ibi quisque suae est auriga domus:<br>Peregrinantes quisque vagasque<br>(660) Incolit aedes: sic mutarum<br>Tranquilla colit saecla ferarum.<br>Cernis cernis per inane leves<br>Nare columbas, expersque metus<br>Placida ut campos perrepat ovis,<br>(665) Tuque o tepidi conscia veris<br>Quae nocturno carmina fundis<br>Ebria rore:<br>Quae sub tremulis Zephyri tenui<br>Flamine ramis, tua tecta colis,<br>(670) Parvosque lares, nutantesque<br>Strepitu tenui suspirantis<br>Leniter aurae, florumque leves<br>Incolis umbras Blanda cicada.<br>Non te trepido quatit infelix<br>(675) Turbine Mavors. Non te querulae<br>Denso cingunt murmure lites.<br>Non vanorum longe sequitur<br>Turba clientum, regnumque tenes<br>Secura rosas, inter & herbas:<br>(680) Et tibi si qua est Curia; tantum est<br>Flos, aut tenuis culmen aristae.<br>Haec aula tibi, regiaque: illic<br>Ius agricolis, & venturae<br>Tempora lucis, lepido pandis<br>(685) Leniter ore, Blande senator:<br>Nec te clusis tristia cingunt<br>Moenia portis. Non crudelis<br>Urbem placidam, sedesque tuas<br>Invadit Iber: quaeque per auras<br>(690) Tenui sudant flumine guttae;<br>Tibi sunt blandi dona Lyaei,<br>Mulgensque leves caelitis undae<br>Garrula succos, roseos Phoebum<br>Cum iungit equos matutina<br>(695) Prima salutas obvia voce,<br>Felixque optas iterum caeli<br>Succedat iter. Tu secura<br>Pacis alumna, Tu Daedaleae<br>Filia terrae. Tua sunt viridis<br>(700) Gramina campi: tuus omnis ager.<br>Felix, Felix! Quotiesque tuas<br>Vaga cernis opes, plena plena<br>Dulcia solvis Gaudia voce.<br>Nec divitias celare suas<br>(705) Sustinet illa teneri cordis<br>Pura voluptas.<br>Comes agricolis, Tu messorum<br>Rapido durum solis in aestu<br>Solaris opus. Non tibi saevi in-<br>(710) Notuit Albae nomen, Iberque.<br>Nos perfidiae Gens taetra tuae<br>Nos ludibrium casibus ah ah<br>Lususque sumus. Nos urgentis<br>Premit insultans turbo procellae.<br>(715) &#145;Leviora levis Fortuna videt,<br>Parvaque parvos fata lacessunt.<br>Homines curis Gens nata sumus.<br>Superi Superi, quisquis multos<br>Ordine cives, gentesque regit,<br>(720) Plures metuit. Superi superi<br>Quisquis multas undique terras,<br>Gentesque suis subdidit armis,<br>Plures poscit.&#146; Vos crudeles<br>Genus infidum posthac nobis<br>(725) Ite tyranni,<br>Aulaque fraudum perfida nutrix.<br>&#145;Nimium multis immensa patent<br>Limina curis;&#146; Mea tecta omnes<br>Angusta metus, tenui excludent<br>(730) Culmine, sic sic, locus haud nimius<br>Domino; at curis, non ullus erit.<br>Regnumque meum est, domus exilis,<br>Larque suavis: populique mei,<br>Lepido circum concurrentes<br>(735) Ordine nati. &#145;Nimium divi<br>Labitur ille, qui cum mundi<br>Totius alto corruit ictu.&#146;<br><br><hr><br><h4>ACTUS. III. SCENA. I.<br>Sicarius. Praefectus.</h4><br>Quo? quo? quis urges? huccine anne illuc feror?<br>Utroque certe: saeva tempestas dei<br>(740) Intus redundans cordis excercet salum:<br>Exaestuatque mens: & incertus ferit<br>Ardens tremensque pectoris votum tumor:<br>Sedemque mentis hinc & hinc pessum trahit<br>Metus, tenaxque consili ingentis furor:<br>(745) Cordisque caecis impetita fluctibus<br>Casura nutat vis, retroque corruit;<br>Incerta quonam, quodque factura annuit<br>Fecisse nondum luget, insultans sibi,<br>Praeponderatque utroque, & utroque imminet:<br>(750) Inobsequensque pectoris magni ciet<br>Motum reluctans fervor, & premi negat,<br>Redireque ardet rursus, & rursus nequit.<br>Sic cum profundis auctus in praecordiis<br>Telluris imae, daedaloque viscere<br>(755) Magnae parentis ignis occulte furit:<br>Notique saevis Africique follibus<br>Nutritur ardor, latiusque promovens<br>Vulcanus intus flammeas agit vias,<br>Crateraque altum matris occulto in sinu<br>(760) Molitur, aestuatque: & immensum sibi<br>Iter resurgens flamma molitur foras,<br>Caelumque poscit, impetu minor suo:<br>Donec paventem totus invadit diem,<br>Ruptoque hiatu mugit, & retro e specu<br>(765) Inauspicatus victor exundat vapor.<br>Quo volvor, effluoque? Quo praeceps traho<br>Voti ruinam consilique? quid tremens<br>Felicitati terga mens vertis tuae?<br>Exsurge pectus, masculique spiritus<br>(770) Recollige aestus: si quid elapsum tibi est<br>Duplo reprende. Iam feror, certe feror,<br>Quis? quo? quid? unde? visa, portenta horrida<br>Obtestor, & vos atra mentis omina,<br>Quaeque umbra vultus nocte delusit meos,<br>(775) Seu numen, aut quid numini adversum fuit;<br>Perstat, sedetque fixa mens: nihilque quam<br>Mortem videre restat huius, aut meam.<br>Ergo ergo tandem, quo ruinosus furor,<br>Ardentibusque palpitans cor motibus<br>(780) Ingentis undae, quoque lanx vergens diu<br>Sententiarum, lubricique turbinis,<br>Propendet, inclinatque, quoque mens vaga,<br>Hospesque magni pectoris rapit deus,<br>Et nox dolorum seminatrix omnium,<br>(785) Gradum capesso: turbidisque fluctibus<br>Ventisque totam fervidis dedi ratem.<br>Vidi, ipse vidi, prima vix nascens dies<br>Dubium recenti luce spargebat polum,<br>Diesque nocte mixta; nox erat die,<br>(790) Secumque magnos exigebat impetus,<br>Rerumque vastas mens futurarum vias,<br>Blandae quietis nescia, haud sui tamen;<br>Immane, celsi corporis, vastique, onus,<br>Notoque maius feminae ingentis tuor.<br>(795) Ast illa gressu pallida elato furens,<br>Vultuque nostro turbida incumbens toro,<br>Ter fulgurantem dextra excussit facem,<br>Vocemque rupit. Sequimur o sequimur Dei,<br>Spondetque mens itura qua nescit via!<br>(800) Praef. Quo fluctuantes insolens gressus refert<br>Titubante passu temere, & incerto pede<br>Ambiguus hospes? Creperus haud quaquam color,<br>Exsanguis, amens, & profundi luminum<br>Placent recessus, & supercilii tremor,<br>(805) Nimioque ceu furore labentes genae,<br>Vecordiaeque proditor, vanus timor.<br>En metuit, en, trepidatque, maestaque huc & huc<br>Flectit, reflectitque ora, nec satis sibi<br>Lucique credit: maximum hoc pectus scelus<br>(810) Metuit paratve. Sic. Quo feror? Rursus dolos<br>Mens necte & astus: & procellas pectoris<br>Fluctusque cohibe. Praef. Siste. Quo gressus agis?<br>Cuias? Quis? Unde? Sic. Tristis, infelix, miser:<br>Praef. Quo versus ergo? Sic. Nominis ter incluti<br>(815) Nassoviorum pridem, & augustae domus<br>Cuius trophaea primus emergens dies<br>Stupet, ultimusque proelia, & bellum ferox,<br>Motusque Iberi regis, & tristes minas,<br>Minister adsum, maximae interpres rei<br>(820) Admissus olim, profugus, extorris; patre<br>Patriaque viduus. Praef. Nunc tamen quonam moves?<br>Aut quas in oras tendere est animus tibi?<br>Sic. Quo sors agit, Deusque; quo miseri solent.<br>Patriam reliqui, patriam rursus peto,<br>(825) Semperque terras has, vel has mutavimus,<br>Sortemque numquam. Ubique cum fui, fui<br>Ubique miser. Hoc unicum restat mihi<br>Miseriam eundo transveho passim meam,<br>Nusquam relinquo. Praef. Quo parente? Qua domo?<br>(830) Quis generis autor? Sic. Per secunda te precor<br>Gentis Batavae fata, perque nescia<br>Spei metusque corda, & invictam manum,<br>Excussaque ante regis infesti iuga,<br>Domitamque ponti fluctuantis regiam<br>(835) Aestusque canos, inviamque semitam<br>Magno Philippo, & Hesperuginis duci:<br>Per has perennes turbidasque lacrimas,<br>Quas fluere cernis, perque tabentes genas,<br>Singultisque rupta tot suspiria,<br>(840) Animique vulnus: quemque nulla forsitan<br>Solis corusci nata delebit dies<br>Solitum dolorem. Sic genus Nereium<br>Marisque dominos discat infelix Iber:<br>Longaque terras ambiat propagine<br>(845) Fecunda rerum turba gens Neptunia,<br>Annosque laude, saeculumque viribus<br>Post se relinquat parva stirps Nassovia,<br>Tacere liceat, tabidique vulneris<br>Lenem cicatrix squallida obducat notam [r?]<br>(850) &#145;Memoria doloris ipsamet saepe est dolor.&#146;<br>Praef. Tacito dolori nulla succurrit dies.<br>Sic Oblivione corruit sola dolor,<br>Virtute maior, auxilique nescius.<br>Praef. Phoebeiam quicumque detrectat manum<br>(855) Dolore pressus sit licet; causa est tamen,<br>&#145;Vulnusque semper auget, & semper gemit.<br>Malisque gaudet ille, qui solus dolet.<br>Sic. Dies mederi cui potest, solus potest.<br>Praef. Brevi mederi longa non solet dies.<br>(860) Sic. Lugere didicit ille, qui luget diu,<br>Aetate sensim summa decrescunt mala,<br>Diuque magnum quod fuit, fit & leve,<br>Viresque sumit tempore, & perdit suas.<br>Praef. Frustra latebit usque. Sic. Quidquid alteri<br>(865) Frustra refertur, tutius frustra latet.&#146;<br>Praef. Sperare opem qui nescit, auxilium potest.<br>Sic. Age, post dolores rursus infelix, age.<br>Et fortis esto mens in aerumnas tuas,<br>Et ante quidquid, asperum, durum tibi<br>(870) Abominandum, noxium, adversum fuit,<br>Dicendo revoca. Citius ardentem poli<br>Titan relinquet orbem, & occasu suo<br>Praevertet ortum: citius aetheris vagam<br>Regina noctis luna dediscet viam:<br>(875) Laudes Batavus Martias; fraudes Iber,<br>Quam fata sicco lumine evolvam mea.<br>Eheu me! Eundem principem lucis diem<br>Curaeque vidi, vix & in cunis suis<br>Fefellit atras vita fortunae manus,<br>(880) Et blandientis primus aetatis lepor,<br>Vernumque vitae tempus, & tranquillior<br>Ridentis aevi, leniorque semita:<br>Crescentibusque tempus accrevit malis,<br>Pariterque curas auxit, & sese dies:<br>(885) Et effluentes aemulus cursu dolor<br>Aequavit annos. Hei mihi natus fui<br>Simul, miserque. Praef. Quae tot in te nubila<br>Imbresque rupit ira fortunae suos?<br>Sic. Unus dolores plurimos vexit dolor.<br>(890) Vidi vapore fumeo ambustum caput<br>Miseri parentis, membraque infelicibus<br>populata flammis: ipse spectator mei<br>Doloris aderam: parvus, inscius, rudis<br>Quotacumque turbae pars euntis, huc & huc<br>(895) Visurus ibam, sortis ignarus meae.<br>Vidi reciso stipite, & multa coma,<br>Ramalibusque roborum, ingentem pyram<br>Strui sub auras, nemoris immensi luem.<br>Dum iactor, & me confluentis impetus<br>(900) Fremitusque turbae volvit, & secum procul<br>Populi procellas inter, & magnum fori<br>Undantis agmen, civiumque murmura<br>Motusque, perdit error; inveni patrem<br>Iam perditurus: teque vidi, haud denuo<br>(905) Visurus umquam, vita, spes, opes meae<br>Animique fulcrum languidi O dulcis parens:<br>Olli trementes horridus tortor manus<br>Hinc inde ferro, duplicique compedum<br>Frustra labantes strinxerat vinclo pedes,<br>(910) Instansque crebris verberum vibicibus<br>Senile multo vulnere urgebat latus:<br>Canaeque largo sanguine undabant genae,<br>Et illa sacra temporum nix, ultima<br>Labentis aevi messis, & fessae seges<br>(915) Extrema vitae rore sudabat novo,<br>Cruenta multum, pulverisque squalido<br>Infecta caeno, morsque iam toto viri<br>Errabat ore saeva, vicina, imminens,<br>Et ante funus, funus infelix erat,<br>(920) Iterum futurus morte; nunc mortis metu.<br>Paene & dolori spiritus cedens suo<br>Effugit hostem, seque furatus sibi est,<br>Mortemque propera morte vitavit suam.<br>Bis, impeditas sustulit caelo manus,<br>(925) Et bis remisit rursus, & frustra fuit,<br>Gemitumque ab imo pectore ingentem trahens<br>Lacrimasque inanes, flebili erupit sono:<br>Tu purioris magne regnator poli<br>Caelumque factis omnibus praesens meis,<br>(930) Et cuncta lustrans, cuncta quod circum tegis,<br>Antestor inquit. Cernis haec? Cernis? Trahor<br>Et vos meorum gens pusilla liber&#251;m<br>Pudicaque uxor, O mea aeternum vale.<br>Extremus ore frigido haerebat sonus:<br>(935) Tortor cruentas iniicit collo manus,<br>Vitaeque cursum rumpit, & voci sonum.<br>Flammisque trepidum tradit, eminus tamen,<br>Maiorque leto poena sit leti mora,<br>Morique nescit: quodque postremum fuit,<br>(940) Negata mors est ipsa, morienti tamen.<br>Tandem misertus ipse prorumpit vapor<br>Ambitque vultum, dum fuit vultus tamen,<br>Unaque luce carceri & leto fuit<br>Addictus ille, binaque infelix tulit<br>(945) Mortisque damna, compedumque: & O nefas<br>Nullius umquam fraudis aut doli reum<br>Idem beatum vidit, & cinerem dies.<br>Praef. Et quae furoris causa tam subiti fuit?<br>Sic. Quaecumque vobis, quaeque tot quondam expulit<br>(950) Laribus paternis, sancta libertas, fides,<br>Pietasque pura: cuncta praeterquam scelus,<br>Odium tyranni, rituumque adulteri<br>Regis sacrorum, frausque Romani patris.<br>Exin dolores inter & suspiria<br>(955) Miserae parentis, degere aetatem in malis<br>Penuriaque, flebilem ingressa est viam<br>Puerilis aetas, liberisque reddita<br>Pro patre rapto sola paupertas fuit.<br>Praef. Opes quis autem sustulit misero suas?<br>(960) Sic. Qui vitam. Praef. Eone pervicax mentis tumor<br>Legisque certae ignarus erupit furor?<br>Sic. Saevitum in omne est ordine infelix genus,<br>Paterque saeva morte multatus iacet,<br>Vitaque mater: poenaque illi mors fuit;<br>(965) Huic munus esset: quotque liberos parens<br>Totidem doloris liquit haeredes sui,<br>Opumque nullos. Praef. Surge & adverso feras<br>Sortis malignae corde provoca minas,<br>Fatumque contra pectore excelso preme.<br>(970) Campoque aperto Martiisque legibus<br>Invade Iberum: cuncta fraus absit procul<br>Ignota Batavis: exulat nostris adhuc<br>Hoc nomen oris: artis haud Mavors eget.<br>Virtutis altae robore & forti manu<br>(975) Ferroque tantus expiandus est cruor<br>Animique motu. Poscit ultricem manum<br>Nati cinis paternus, & virum vocat,<br>Puerum nequibat; quidquid effluxit tuis<br>Ignovit annis, Nunc age ultorem para.<br>(980) Natum parenti; magna te moles premit.<br>Tune ut sepulcri debitor tanti, queas<br>Haurire lumen, siderumque ardens iubar?<br>Ah creditores patrios manes habes,<br>Teque umbra poscit illa, te cinis ciet,<br>(985) Et ipsa lentum terra te mater vocat,<br>Geritque frustra. Fervet aetatis calor<br>Sanguisque totas integer venas alit.<br>Utrumne laudi pectus occallet tuum,<br>Speique totas vita praeclusit vias?<br>(990) Exsurge tandem, pectorisque fervidas<br>Effunde habenas, teque huic dedas duci<br>Nomenque Marti. Sic. Scilicet fixum est, placet.<br>Ergo ut iuventae largioris plenior<br>Pulsavit aetas limen, & lanuginis<br>(995) Autumnus atras primus infecit genas,<br>Rebusque dignum tempus, & primordium<br>Maioris aevi, cum dolor, primusque honos<br>Potentiores pectori subdunt faces,<br>Vehuntque in altum, deprimuntve spiritus<br>(1000) Motusque primos; fata iuravi tua<br>Miserande genitor, cladis & tantae necis<br>Futurus ultor. Nunc quoque, immensa licet<br>Vastaque mole dura paupertas premat,<br>Et eminentem saeva virtutis diem<br>(1005) Nisusque condat, opprimatque, & arduos<br>Supplantet ausus, & resurgentem domet,<br>Plerumque magnis imminens conatibus<br>Imbelle pondus, & dolor penuriae<br>Aedilis altis additus virtutibus,<br>(1010) Quoties parentis cumque praerepti tamen<br>Sensus cruentis cor fodit calcaribus,<br>Ceu ille longa membra defessus die<br>Bellator alto cornipes torpet situ,<br>Mavortis acres suetus inter impetus<br>(1015) Glomerare gressus: ille dum tempus sinit<br>Annique, & aetas, it iuventa fervidus<br>Enses micantes inter, & ferri minas,<br>Ardensque gestit, torvus, & plenus sui,<br>Strepituque maior, auribus totis bibens<br>(1020) Galeasque, vocesque, aeraque & neces vir&#251;m<br>Superba crurum ponderat volumina,<br>Tremitque palpitatque, & in numerum salit.<br>At nunc senectae pondus infelix licet<br>Suique vix pars, si tamen litui procul<br>(1025) Tubaeque notum rursus hauriat sonum;<br>Inhorret armos, & tremor totos vetus<br>Redux in artus, corpus immensum quatit,<br>Auremque sursum tollit, & terram ferit,<br>Annosque nescit, seque restituit sibi.<br>(1030) Sic colla quamvis semper incumbens, grave<br>Onus fatigat, impetusque intercipit<br>Laudemque rerum degener penuria<br>&#145;Virtutis umbra&#146;, & pertinax necessitas<br>Sublime dura cor retundens compede,<br>(1035) Animique nascens lumen, & promptam satis<br>In bella dextram; sic quoque ardentes agit<br>Sublata motus mens, suasque ventilat<br>Libratque vires, copiamque: & pervigil<br>Inusitata parturit molimina,<br>(1040) Nec ille cassam laude sol praesens facem<br>Ducet sub umbras. Singulos perdo dies<br>Si nil Iberus. Praef. Perge, sitientes patris<br>Restingue manes, sanguinem sanguis suum<br>Exposcit ille. Sic. Patriam versus trahor<br>(1045) Nec illa nobis vana diffluet via:<br>Nunc ecce nostris praestitem conatibus<br>Heroa petimus, splendidae culmen domus.<br>En ipse celerem praevius refert pedem.<br><br>&#160; &#160; &#160; &#160; &#160;SCENA. II.<br><br>&#160; &#160; &#160; AURIACUS.&#160; &#160; &#160; &#160; LOISA.<br><br>Quid immerentes rore commendas genas<br>(1050) O dulcis uxor, maestaque amplexus fugit<br>Visusque nostros, nec suave purpurae<br>Hilarumque laetae mentis emergit iubar,<br>Vultumque pingit? Non ut ante, candida<br>Tibi serenus ora perstringit rubor.<br>(1055) Sed maesta, sed deiecta, sed luctu gravis.<br>Sic illa Phoebi blande spoliatrix sui<br>Nocturna Phoebe pallet, & caecum caput<br>Obnubit atris implicata nubibus,<br>Poloque lumen tollit, & terrae polum,<br>(1060) Trepidique torpent aetheris magni chori:<br>Suasque linquunt aurei fratres domos<br>Vigiles serenae noctis, & caeli cohors<br>Statione rupta. Non ita pridem tamen<br>Certe fatebor dulcis O consors thori,<br>(1065) Non tanta lacrimis causa defuit tuis,<br>Cum perduelles inter & nostram manum<br>Parvo redundans alveo Rhenus stetit,<br>Vitaeque nostrae terminus flumen fuit,<br>Mortemque vidi semper & fugi meam.<br>(1070) Certe fatebor quidquid huius est, mea<br>Nec dulce vanis dictionum fraudibus<br>Ambagibusve pectus involvam tuum,<br>Non ulla Iberum, meque sat tuto queat<br>Dividere tellus; Non Pyrenes si iuga,<br>(1075) Idemque Celtas meque disiungat tuos,<br>Discriminataque Alpium cacumina,<br>Quacumque late cornibus caelum suis<br>Vicinus ambit, aemulumque verticem<br>Humerosque circum velat aestivo gelu<br>(1080) Apex superbus, nubibusque aptum caput:<br>Terraeque quidquid continentis uspiam<br>Succumbit arcu flammeo ingentis poli,<br>Inhorruique semper, eminus licet,<br>Fraudes tyranni, comminus numquam manum,<br>(1085) &#145;Timuique solo quod timore vincitur<br>Dolos & astus:&#146; cetera haud quicquam sibi<br>In hoc profanus corde deposcet timor.<br>Non ulla tantum (testor hoc unum deos)<br>Capax Iberi terra, si simul mei.<br>(1090) At nunc profundo spumeus regno pater<br>Tot aestuantes victor obiecit sinus<br>Molitus alta fluctibus divortia<br>Sequester ingens arbiterque, solus hic<br>Horrere Ibero suadet, & nostro vetat.<br>(1095) Primus Philippum patriam urgentem viam,<br>Orbisque habenas mente volventem sua<br>Vidi tulique; Primus hoc vovi latus<br>Et prurientes totius fregi manus,<br>Ardore mundi. Per meae Bataviae<br>(1100) Certe ruinas, & lacessitum caput<br>Maiora poscit. Sternit hanc votis suis,<br>Conatibusque rex superbus semitam,<br>Et universi candidatus est Iber.<br>Gaudete reges, proximum polo genus,<br>(1105) Aboriginesque caelitum magni duces<br>Div&#251;m propago: tutor omnibus sui<br>Simulque noster. Cuncta defendi loca<br>Cum nostra cepi. Vindicem Belgis dedi<br>Munimen orbi: cumque rex mundo minax<br>(1110) Soli patentem liber invasit viam<br>Venturus ultra; primus obieci mare<br>Moramque feci. Terra non satis fuit,<br>Successit unda: caerulisque fluctibus,<br>Pontique saevam gurgite repressi manum.<br>(1115) &#145;Namque inquietus fervor ille principum<br>Gliscendo surgit, seque tollit: & licet<br>Sit aemulator nullius, fiet suus<br>Regalis ardor: pluraque hoc uno petit<br>Quo plura restant: perque populorum rapax<br>(1120) Crescit ruinas:&#146; quodque supremum reor<br>Bellum sine hoste gessit Albanus furor,<br>Egitque cives in se & armavit suos.<br>At tu reposta lenior cura veni<br>O blanda coniunx, mentis O vigor meae<br>(1125) Eademque thalami; frontis & supercili<br>Nubem serena: laetaque in cultus redi<br>Habitusque veteres. Nunc in amplexus patris<br>Commune pignus veniat: & collum premat<br>Brevibus lacertis parvulum germen domus<br>(1130) Natusque noster: sic iuvat, certe iuvat<br>Curis fatiscens, Belgiaeque pondere<br>Laxare pectus, otioque turbidam<br>Rigare mentem, lenibusque gaudiis.<br>Lois. Metuo marite: plura non queo tamen,<br>(1135) Metuo marite. Aur. Tristia & luctus graves<br>Remitte Iberis. Omen hoc nostros precor<br>Invadat hostes. Lois. Neutiquam frustra tamen<br>Timore vano fluctuatur cor meum,<br>Nec ante tanto; Qualis hibernas ferox<br>(1140) Cum Corus auras, arbiterque fluctuum<br>Caecas profundo caerulo intentat minas<br>Insanus Auster, vimque praemittit suam<br>Venturus ipse; sensit adventum dei<br>Thetys residens, summaque absentem licet<br>(1145) Exhorret unda, turbidaque aspergine<br>Cautes trementes inter alludit mare,<br>Refluitque rursus, seque sorbet, & fremit,<br>Sensimque maius turget: undaque hinc & hinc<br>Terram flagellat dubia, vix credens sibi,<br>(1150) Adhuc futuri plena. Donec impotens<br>Caeli furentes pervagatur cardines<br>pontumque verrit ventus, & nubem trahit,<br>Et incubantem fluctibus miscet polum,<br>Vadumque volvit, pallidique navitae<br>(1155) pectus pavore solvit, & fluctu ratem.<br>Sic ante luctus luget, & fatum sibi<br>Indicit aeger mentis ignarae stupor:<br>Non me Lyaei dona, non mitis Ceres,<br>Ipsaeque dulces ante delectant dapes,<br>(1160) Crescitque in ore lentus invito cibus.<br>Victos nec artus vinculo mitis sopor<br>Leni pererrat, flebilesve luminum<br>Demulcet orbes. Cura non lapsu gravi<br>Noctis profundae liquitur, sed in genis<br>(1165) Infesta, pernox excubat: tremo, tremo,<br>Metuo marite. Aur. Scilicet pacem tremis<br>Non arma quondam. Lois. Pace tranquilla viros<br>Perire didici. Pace tranquilla iacet<br>Quem non tot ictus, civiumque murmura,<br>(1170) Quassumque regni corpus, & Celtae furor:<br>Non factionum saeva concussit manus,<br>Non Martis alta vis, & inclinans onus<br>Patriae ruentis. Pace tranquilla iacet,<br>Bellique finem vidit, & vitae suae.<br>(1175) Aur. Secura metuis? Lois. Ne diu sint. Aur. Siquid hic<br>Usquam tremendum, siquid adversum fuit<br>Trans mare relictum est. Longa nos secat via<br>Simulque fraudes, & dolos. Toto mari<br>Distamus illinc unde metuendum fuit<br>(1180) Quidquid timetur. Omne trans pontum est scelus<br>Unaque Iberus. Lois. &#145;Pax subinde decipit<br>Securitate, Marsque tutatur metu,<br>Cavetque semper arma, qui semper timet.&#146;<br>Testis maritus, testis & genitor fuit,<br>(1185) Alterque natae monstrat, alter coniugi,<br>Timere quavis fraude plus, quidquid latet.<br>Ille, ille, regni fulgor ingentis parens,<br>Potensque rerum, sacra vis Colignii,<br>Emancipatus horridae pendet neci,<br>(1190) Interque terras & polum, neutrum tenet;<br>Utroque dignus: impotens spectaculum<br>Sortis protervae, sidera & caeli vagos<br>Testatur ignes, duplici functus malo,<br>Divisque versum corpus, & terrae vicem<br>(1195) Demonstrat ille; nec sepulcro clauditur<br>Caelo sepulcro tutus, & patria sua.<br>Quis fata nescit magne Theligni tua?<br>Fossumque ferro pectus, & tristem necem?<br>His, his in ulnis ille, in hoc, in hoc sinu<br>(1200) Undans cruore triste demisit caput,<br>Oculosque morte iam natantes, collaque<br>In ora nostra flexa, & exsangues genas,<br>Animaeque dulces ore languenti bibi<br>Abeuntis auras: pressus, elisus diu<br>(1205) Inter lacertos, inter haerentes manus,<br>Interque vultus, spiritus fugit meos:<br>Quemque ipsa tenui, perdidi ereptum tamen<br>Misera maritum: concidit pondus grave<br>Vel sic tremendum perduellibus suis,<br>(1210) Impune magna Guisiorum victima.<br>Hymen quot ille finis heroum fuit?<br>Haud cariores ulla gens vidit toros<br>Emitve taedas ante quis pluris suas,<br>Regique regni dos cruor fuit sui.<br>(1215) Quis metuit istos quisve trepidavit dolos,<br>Caecasque fraudes, & reconditum scelus,<br>Aulaeque latebras? Horruit nemo necem,<br>Nemoque fugit. Aur. Desine infelix metus<br>Luctusque inanis, neve vanis irrita<br>(1220) Te trade curis. Firmus a nobis locus<br>Defendit hostem. Loi. Nullus hic hostis fuit.<br>Aur. Fuere & omnes. Loi. Vocibus certe tuis<br>Libens remitto quidquid est, tamen tamen<br>Metuo marite. Perge famularis manus,<br>(1225) Parvamque patri sistite hic prolem suo.<br>Hic en hic ille est, dulcis effigies tui,<br>Pariterque nostri, pars mei, pars & tui,<br>Utrumque iungit. Hunc ego quoties tuor<br>Quotiesque vultus cerno, & has parvas manus,<br>(1230) Similesque patri luminis blandi notas,<br>Lacrimis inundo. Siquid adversi ferox<br>Fortuna regno moliatur; aut tibi,<br>In hoc suave pars redundabit caput.<br>Aur. Accedat agedum. Nate spes O nunc patris,<br>(1235) Futurus ultor, Nate Nate, surge age,<br>Laudum sititor, aemulusque patriae<br>Virtutis, aevo maior; aetatem tuam<br>Transcende victor, temporisque urge moram,<br>Annosque iam nunc supputent maestae tuos<br>(1240) Matres Iberae. Nate, ut illud contuor<br>Sublime pectus, oraque & vultus meos,<br>Decusque latae frontis, & torvas genas,<br>Ingens Philippi crescit hic terris pavor.<br>O nate, nate, dissipata nobilis<br>(1245) Comae propago, & ille vagitus gravis<br>Elementa rerum spondet, & certam manum,<br>Aususque magnos. Nate, si quae forte sors<br>Coeptam parenti durior rumpat viam,<br>Iterque rerum claudat atque exordia<br>(1250) Ingentis orsus, Belgiaeque motuum,<br>Viduae parentis dulce solamen, patri<br>Vultu superstes esto, laudibus tibi.<br>Patremque matri redde, patriae virum.<br>At cum iuventae largior vis liberas<br>(1255) Totasque rebus Martiis pandet fores,<br>Sublimis ardor auctibus surgat novis,<br>Seseque late fundat, & metum sibi<br>Mox regna subdat, iam triumphorum capax,<br>Avosque Divos volvat, & magnum genus.<br>(1260) Illic Adolphi pectus altum & indoles,<br>Tergoque numquam notus, aut fugae memor,<br>Dium Renatus nomen. O sanguis meus,<br>Eritne lux haec, qua per undantem sali<br>Devectus aestum, per Batava litora,<br>(1265) Nereique regna spumeum aerata secans<br>Sulcum carina, victor ardentem minis<br>Adhuc Iberum litore extremo trahas?<br>Patrique Opima laetus; & victos lares<br>E puppe monstres? Nate, virtutis tuae<br>(1270) Testem Batavum, Belgiaeque vindicem<br>Togae potentem, curiaeque purpuram,<br>Patresque magnos trado, & Ichnaeae decus<br>Sanctum senatum. Sic nec amisso patre<br>Futurus orbus. Nate, iam motus tuos<br>(1275) Exspectat hostis, quassaque Europae salus.<br>O nate, mundo conscio qui nascitur<br>Latere nescit! Principem totus suum<br>Expectat orbis, oraque & vultus ducum<br>Annos sequuntur, gestaque, & fortem manum<br>(1280) Gliscentis aevi. Nate, magnanimus tibi<br>Binas Batavus monstrat armorum vias,<br>Terram, salumque: semita haud una est tibi<br>Modusque rerum, terraque angusta est nimis;<br>Vides & aequor: ipsa te in lucem trahit<br>(1285) Natura nate: quodque supremum tamen<br>Felicitatis arbitror culmen tuae;<br>Vincis coactus, poscerisque. Hinc caerulae<br>Regnator undae Cattus: hinc venti sciens<br>Fidum Walachri cor, & aetatis suae<br>(1290) Profusor ingens Geldrus, & Friso minax<br>Cient morantem. Sis licet victor cito<br>At ultor esse non nisi sero potes.<br>O nate nate, tramitem O quantum tibi<br>Ingens parentis praevii stravit labor.<br>(1295) Quae O nate quondam nomina, O quantos leges<br>Mutantis aestus patriae, & fluxas vices,<br>Ruptumque regi foedus, & taetras dapes,<br>Dolosque Iberum: Qualis excusso iugo<br>Turbatus atro Mosa spumavit vado,<br>(1300) Stagno redundans turbido: Quantas pater<br>Superbus Honta, cornibus flexis, vir&#251;m<br>Strages cruento victor involvit sinu,<br>Cadaverumque mole praeclusus sibi<br>Quaesivit in se sese, & ingentem viam<br>(1305) Molitus extra gurgite undanti fuit.<br>Qua primus Albae terror, audaci manu<br>Regina ponti, magna frenatrix sali<br>Flissinga versos sensit exultans deos:<br>Soloque victas nomine exterrens aquas<br>(1310) Curru marino vectus, & vasta trabe<br>Per fluctuantem navita erumpit viam,<br>Praedasque late verrit. At tu patriae<br>Fecunda nostrae, dulce solamen tori<br>Coniunx, memento per paterna parvulum<br>(1315) Trophaea natum ducere, & Mavortios<br>Parentis ausus, armaque, & raucas tubas.<br>Sensimque in hastam surgat, inque pulvere<br>Equi lupatis ora spumantis premat,<br>Armosque ferro calcet, & crudam nivem,<br>(1320) Caelumque aperto vertice hibernum ferat:<br>Cum se pruinis turbidus laxat polus<br>Brumam lacessat primus, & spumans vadum<br>Nusquam tremiscens, pectore adverso domet:<br>Exsuscitandus ardor ille est, indoles<br>(1325) Ne forte taetro sacra torpescat situ,<br>Aut sub veterno regius lateat vigor.<br>Virtutis altae fomites claros tuor<br>O blanda coniunx; vidimus nuper, meo<br>Cum forte iussu noster ille a limine<br>(1330) Mota satelles arma vibrabat manu,<br>Mavortiasque miles inflabat tubas,<br>Arrisit ille, gaudiumque fervido<br>Admisit ore, vixque nutricis sinu<br>Sese remisit, emicansque dexteram<br>(1335) Protendit, exiliitque & in ferrum ruit.<br>O nate, dignis scilicet crepundiis<br>Nassoviorum gente praeludis; neque<br>Iners paternum nube suffundes genus:<br>At nos suetae iam vocant uxor dapes<br>(1340) Mediumque Phoebi currus invadit polum.<br><br>&#160; &#160; &#160; &#160; &#160;CHORUS<br><br>&#160; &#160; Choriambici, Dimetri Iambici, Dac-<br>&#160; &#160; tylici Pentametri, Hexame-<br>&#160; &#160; &#160; tri Saphhici.<br><br>Frustran&#146; sollicitis condita vultibus<br>Obscuris latuit Cynthia nubibus?<br>An lapsum miseris fataque gentibus,<br>Et belli dubios nuntiat impetus,<br>(1345) Et Mavortis opus? Fallere, fallere<br>Quisquis mente levem vectus in aera<br>Adscribis nimiam sideribus fidem.<br>Namque illa emeritis pallida cornibus<br>Fratri blanda suo basia dividit,<br>(1350) Seque exinde novis instruit ignibus,<br>Et Phoebi tepidos concipit halitus.<br>Illinc dulcis humus parturit, & levis<br>Humescit saturi penna Favonii:<br>Illinc Daedalei progenies soli<br>(1355) Ridentes violaeque, & violae soror<br>Circum virgineis picta ruboribus<br>Florum nobilium dux Rosa nascitur.<br>Tellus vere novo, iam genitalibus<br>Lucinam patitur feta caloribus,<br>(1360) Lucinam patitur veris, & obstetrix<br>Aspirat levibus Cynthia mensibus:<br>Caelum nutrit amor, nutrit amor solum.<br>Constant foederibus omnia mutuis,<br>&#160; &#160;Terramque magnus aether<br>(1365) &#160; &#160;Amplectitur; suisque<br>&#160; &#160;Gerit, fovetque in ulnis,<br>&#160; &#160;Taedasque ovans quotannis,<br>&#160; &#160;Redintegrat iugales,<br>&#160; &#160;Et coniugem fatetur,<br>(1370) &#160; &#160;Seseque miscet illi,<br>&#160; &#160;Et in sinum beatae<br>&#160; &#160;Se proripit maritae.<br>Tum volucrum toto vagus aethere<br>Dulcis hymen hymenaee sonat chorus:<br>(1375) Pronubus exsultat Zephyrus pater,<br>Sideraque aurata praeeunt face,<br>Et placidas caelum choreas agit,<br>Et domini praelucet amoribus,<br>Nuptaque in amplexum nova ducitur,<br>(1380) Sponsaque regales aperit senus,<br>Et variis lascivit amictibus,<br>Utque suo placitura viro nitet.<br>Illinc flava Ceres, & amabilis<br>Femineus Bacchi refluit liquor.<br>(1385) &#160; &#160;Uvaque sub tremulis pendula palmitibus<br>&#160; &#160;Propter aquae dulcem luxuriat strepitum,<br>&#160; &#160;Quae pariat maestis gaudia pectoribus.<br>&#160; &#160;Tum vaga per tepidas exsiliens latebras<br>&#160; &#160;Aetheris aurati filia, dulcis aqua<br>(1390) &#160; &#160;Garrula torrentem tentat iter per humum,<br>&#160; &#160;Arboribusque, suam, graminibusque, sitim<br>&#160; &#160;Sedat, & exiles solvitur in scatebras,<br>Vidimus horrendum caelo prodire cometen,<br>Qua validas auriga levis moderatur habenas<br>(1395) Lora regens axemque, polumque invectus apertum<br>Lumina maioris turbatus conspicit Ursae,<br>Quem licet armatus croceo qua fulgurat auro<br>Palluit Orion, trepidoque exterritus ensis<br>Excidit, ingentique animum revocavit ab ausu,<br>(1400) &#160; &#160;Regiae & fortes metuant tyranni:<br>&#160; &#160;&#145;Nulla privatis populis minantur<br>&#160; &#160;Sidera, aut parvo pecudum magistro,<br>&#160; &#160;Parva non novit polus; alta nutant,<br>&#160; &#160;Sorsque in occasum propria secunda<br>(1405) &#160; &#160; &#160; Mole dehiscit.&#146;<br><br>&#160; &#160; &#160; ACTUS QUARTUS. SCENA I.<br>&#160; &#160; Sicarius. Quattuor Furiae, Inquisitio,<br>&#160; &#160; &#160; Alecto, Megaera, Tisiphone.<br><br>Ignosce victo Roma: cor retro salit<br>Fugamque versat intus. O sacerrimi<br>Tutela patris, votaque, & fides mea,<br>Et fibulati curiae sanctae patres,<br>(1410) Superatus adsto: victus, ignavus feror,<br>Mihique cessi: pectus imbellis ferit<br>Tremor, quatitque: foedus, ignavus timor<br>Invicta mentis moenia obsedit meae,<br>Et iam triumphum ducit: en victus trahor;<br>(1415) Sed ante pugnam. Magne tot rerum undique<br>Lustrator aether, cernis hanc tardam manum<br>In vota nostra? Quodque bis senis vaga<br>Mens egit annis una ut arguat dies?<br>Dubitamus anime? Caeca consilia advocas?<br>(1420) Hac hac eundum est. Cernis, has cernis fores?<br>Haec te beatum referet, aut nullum via.<br>Iam perge, perge hac. Omen haud quaquam placet,<br>Ter hoc labantem limine offendi pedem:<br>Recede rursus. &#145;Haud capit periculum<br>(1425) Angustior mens.&#146; Cede prohibenti deo<br>Ignave, demens, nisibusque impar tuis,<br>Pactoque tanto. Cede age, gressum refer,<br>Haud solus ibis; dedecus comes tibi est,<br>Pudorque, sorsque adversa, quaeque te diu<br>(1430) Foedo subegit dura paupertas iugo.<br>Quid agimus? Haud si tota vis Mavortia,<br>Mucronibusque saeva districtis cohors,<br>Undam minetur hinc & hinc flammam mihi,<br>Et quidquid usquam est; telaque in nostrum caput<br>(1435) Vibrata iam nunc impetu caeco ruant,<br>Premarque solus, spiritumque hunc hosticus<br>Cruore mersum tabido elidat furor;<br>Usquam recedam. Praevius pes hic manet<br>Locoque fixus haeret: haud illum dei<br>(1440) Totusque retro mundus incumbens agat:<br>Non si trecenae membra divellant rotae.<br>Gaude Philippe! Dextera O istaec mea<br>Quot te tropaeis una victorem creat?<br>Inermis hostem magne redux fundis tuum.<br>(1445) Absensque vincis. Flamina, & vos O leves<br>Abite venti, dictaque & voces meas<br>magno Philippo cedite, & rerum duci,<br>Suspendat arma, proelii stat finis hic,<br>Belli supremum terminum haec claudit dies.<br>(1450) Quo volvor amens? Vela mens impos tua<br>Lege, & furoris dirigas clavum tui.<br>Tun&#146; ora ut illa & frontis augustae decus,<br>Vultusque tantae conscius fraudis feras?<br>Nec victus ibis? Linguaque & vocis via<br>(1455) Potentiori vincta torpebit metu?<br>Et inter ipsae facinus horrebunt manus?<br>Sudor trementes imbre pertentans gravi<br>Dissolvit artus. Iunge, iunge & hunc tuis<br>Batavia titulis: victus accedo tibi.<br>(1460) Al. Cessas Megaera sanguine undantem sacro<br>In ora taedam vergere? Et pectus ferum<br>Acherontis atro seminare toxico?<br>Sic. Pudet coruscos flammei Solis, pudet,<br>Videre vultus. Desere ingentem poli<br>(1465) Sol magne cursum, desere, aut terras ego<br>Victus relinquo. Cernitis? Retro ruit,<br>Trepidusque clarum polluit Titan diem,<br>Comamque circum nubilo involvit suam,<br>Et ora nostra deserit. Mane, mane,<br>(1470) Cedemus ipsi: quo moves? Tuam tibi<br>Terram relinquo Phoebe: nos Pontus feret<br>Et hoc scelestum saxa collident caput.<br><br>&#160; &#160; &#160; INQUISITIO, ALECTO<br>&#160; &#160; &#160; Megaera Tisiphone.<br>&#160; &#160; &#160; &#160; &#160;Trochaei.<br><br>In. Noctis ignavae propago pallidae Stygis deae,<br>Ite, turbinis lacerti squalleant serpentibus,<br>(1475) Et veneni si quid usquam Colchos extremo sinu<br>Phasias regno scelestum victa cum movit pedem<br>Palluit, vel Pontus audax: quidquid umbrosae domus<br>Cerberus latrator ingens ore conceptum fero<br>Invias ructans sub auras, magnus Alcidae labos<br>(1480) Gutture horruit trifauci, vique conspexit diem.<br>Quidquid Inous maritus mente deiectus sua<br>Herculis iussu novercae, cum patris furtum pii<br>Dactylos inter furentes, & Cabirorum choros<br>Tigridis frenator Euan vagiisset: quidquid &<br>(1485) Teste furtim noctiluca fervidae stillant equae:<br>Saeva quidquid e sepulcris saga nocturnis legit;<br>Aridi bubonis ossa, & exta ieiunae canis,<br>Et strigis iecur revulsum, & pure conditum novo<br>Fetidum bufonis inguen, & rubetarum cinis,<br>(1490) Inter errores profanos mentis, & foedum scelus,<br>Et nefas, caedisque amorem, turbidasque lacrimas<br>Sanguine immixtas recenti, languidisque luctibus<br>Et dolos, caecasque fraudes, aere versentur cavo.<br>Perfidum caput furentis mergite, & mentis viae<br>(1495) Horrido spument veneno, perque Echidnaeus furor<br>Intimas serpat medullas, & profunda pectoris.<br>Densioribus colubri sibilate nexibus.<br>O mei, mei colubri, sibilo reconditum<br>Belgiae narrate funus. Instat infelix dies,<br>(1500) Morsque prorumpens superbas tundit herois domos,<br>Ultimumque intentat ictum. Nescium sortis genus<br>Gaudia ah inter dapesque funus operitur suum.<br><br>&#160; &#160; &#160; &#160; &#160;SCENA II.<br>&#160; &#160; &#160; &#160; &#160;Loisa. Nutrix.<br><br>Quis me solos procul hinc nutrix<br>Vehat in saltus? antraque nullo<br>(1505) Pervia passu, vel desertas<br>Rupis latebras, inter querulos<br>Volucrum luctus? Iuvat obsessum<br>Lacrimis nutrix pascere pectus.<br>Iuvat ingenti solvere nutrix<br>(1510) Frena dolori. Iuvat ignarae<br>Solvere nutrix vincula mentis.<br>Felix quisquis cognita luget;<br>Late tendit dolor ignotus.<br>Abit in lacrimas mens caeca suas,<br>(1515) Et congressus hominum dulces<br>Effugit. O quis<br>Mediae ereptam murmure turbae<br>Populos extra sistat & urbes.<br>O quis donet, totos animi<br>(1520) Promere motus, aut ignotas<br>Cernere curas!<br>Nu. Alumna, vanis obsequi doloribus,<br>Mentemque magni masculam cessa viri,<br>Animumque maestis provocare lacrimis.<br>(1525) Qualis sonoris acta diu incudibus<br>Ferri rigentis massa, vel crudus chalybs,<br>Effossus alto desidis terrae sinu,<br>Venisque matris, multa quem frustra manus<br>Fabrum fatigat, cum lacertorum graves<br>(1530) Surgunt in ictus; ille vi tutus sua<br>Lacessit altos, & retundit impetus<br>Viresque cassas; post modo exili tamen<br>Domandus igne. Talis herois viri<br>Mens alta, nullis quae labascit improbae<br>(1535) Sortis ruinis, aut loco cedit suo<br>Virtute nixa, viribusque; lacrimis<br>Vanisque cedit feminarum questibus:<br>Invictaque unus pectora enervat dolor<br>Gemitusque sexus impotentis. &#145;Lacrimae<br>(1540) Luctusque causa quilibet prior sua<br>Rationis expers, mentis irritatio est,<br>Obsoniumque lacrimarum; nam sibi<br>Nimis subinde vanus arridet dolor,<br>Seseque pascit, ipse dum fomes sibi est.&#146;<br>(1545) &#160; &#160;Lois. Somnia nostros terrent visus<br>&#160; &#160;Atraque noctis (fallax utinam)<br>&#160; &#160;Plerumque novae nuntia curae<br>&#160; &#160;Sensibus imis ludit imago.<br>&#160; &#160;Vidi nutrix (flebile noctis<br>(1550) &#160; &#160;Procul omen eat) vidi nutrix<br>&#160; &#160;Maiora metu.<br>&#160; &#160;Rex astrorum luce renata<br>&#160; &#160;Tremulos noctis clauserat ignes<br>&#160; &#160;Phosphorus, & me domitor curae<br>(1555) &#160; &#160;Victos somnus strinxerat artus,<br>&#160; &#160;Oculosque levi sopor occulte<br>&#160; &#160;Vinxerat umbra:<br>&#160; &#160;Vidi trepidum maesta maritum,<br>&#160; &#160;Subiti largos distillantem<br>(1560) &#160; &#160;Sanguinis imbres; vidi attonitos<br>&#160; &#160;Ceu vicinae necis adventu<br>&#160; &#160;Tendere vultus. Terque ingenti<br>&#160; &#160;Gemitu ducto concidit, inque<br>&#160; &#160;Pectore nostro late effusis<br>(1565) &#160; &#160;Proruit ulnis; Ultimaque (inquit)<br>&#160; &#160;Munera coniunx, coniunx coniunx<br>&#160; &#160;Ultima nobis munera solve:<br>&#160; &#160;Trahor immensas retro coniunx<br>&#160; &#160;Noctis ad umbras; at tu vero<br>(1570) &#160; &#160;Crede sopori.<br>&#160; &#160;Sic effatus, procul aetherias<br>&#160; &#160;Fluxit in auras, somnusque simul.<br>&#160; &#160;Mihi cor gelido salit admonitu<br>&#160; &#160;Noctis amarae: curaque somni<br>(1575) &#160; &#160;Somno, Nutrix, longior ipso est.1<br>Nu. Fidem sopori nescia asscribis tuo,<br>Noctisque fucum, & aemulos veri dolos<br>Alumna trepidas: somnii fallax parens<br>Spes est, metusque: sensibus deme hos tuis,<br>(1580) Excedet illud. Navita exhorret fretum,<br>Venator imbrem: nocte utrumque conditus<br>Uterque cernit, luce non credit tamen:<br>Dolumque noctis pura traducit dies:<br>Tibi mariti casta legitimi fides<br>(1585) Pererrat animum, coniugisque copulae<br>Amor suavem pectoris sedem tenet,<br>Semperque metuit: noxque succedens tuas<br>Et umbra curas fraudibus versat suis,<br>Cum victa lenis membra decepit sopor,<br>(1590) Sensusque somno dulce liquefacti iacent.<br>&#160; &#160;Lois. Quis novus ille, vel quibus ille<br>&#160; &#160;Nutrix, Nutrix, vectus ab oris<br>&#160; &#160;Hospes nostram missus in aulam est?<br>&#160; &#160;Haud placet oris suspecta fides.<br>(1595) &#160; &#160;Nos domus intro, pignusque vocant.<br><br>&#160; &#160; &#160; &#160; &#160;SCENA. III.<br>&#160; &#160; &#160; SICARIUS. AURIACUS.<br>&#160; &#160; &#160; &#160; &#160; Armiger. Chorus.<br>&#160; &#160; &#160; &#160; &#160;Satellitum.<br>Sic Sic eundum est; alterum chlamys latus,<br>Sclopumque velat: alterum fraudi patet;<br>Fidemque facto praestat, & dolos tegit<br>Nihil tegendo: flammeis cor glandibus<br>(1600) Et igne totas pectoris rumpam vias,<br>Sedesque vitae. Sensimus cassam fidem<br>Ferri scelesti: nuper effluxit sinu<br>Nisusque paene sica frustrata est meos.<br>Utinam revulsis viscerum radicibus<br>(1605) Liceat cadentis pectus etiamnum tremens,<br>Suisque vulsa e sedibus praecordia<br>monstrare vivo, cernat ut partem sui,<br>Mortemque vivus discat infelix suam,<br>Pereatque saepe: vel calentes sanguine<br>(1600) Tractare venas, extave obscenae cani<br>Lanianda ferro solvere, aut volucribus<br>Escam profanis; cura nunc duplex premit,<br>Necem tyranno molior, vitam mihi,<br>Perque alta praeceps urbis erumpam vada,<br>(1615) Liquidamque forti corde transmittam viam.<br>Utinam ter ille, morte funesta, horrida,<br>Novaque semper, ictibusque millibus<br>Fundendus esset. Una mors poenae parum est,<br>Nec digna nobis. O dies, O O dies,<br>(1620) O una votis metaque & finis meis;<br>Prompti subimus. Debitum sacrum tibi<br>Votumque dudum, magne, Belgarum caput<br>Mactamus Alba. Mente funestam iuvat<br>Versare caedem: bis iuvat, bis sanguine<br>(1625) Gaudere eodem: parva moriendi mora est;<br>Diu cogitando longior fiet tamen.<br>Crudelitatis tempus extendam meae,<br>Maiusque reddam. Pectore ingenti exigam<br>Scelus futurum. Sic per urgentem ferar<br>(1630) Populi coronam: sic satellitii minas,<br>Vultusque fallam: colla sic labens sua<br>Et palpitantes morte demittet manus:<br>Sic triste multa caede succumbet latus:<br>Sic imminente victus horrescet nece,<br>(1635) Torvusque totas pallor invadet genas.<br>Adhuc moramur? Trahimur, en pectus salit,<br>Notamque coeptis tesseram dedit meis.<br>Vocamur. Euge: cura Divorum sumus<br>Totumque votis annuit caelum meis.<br>(1640) En, ipse rara cinctus ingentem manu<br>Aulam relinquit, atriumque turbido<br>Invadit ore, fervidisque gressibus,<br>Et sponte leto pronus occurrit suo.<br>Aur. Dies diei cedit, atque annum novus<br>(1645) Reducit annus, ultimusque saeculi<br>Finis, futuri primus est aevi gradus:<br>Voratque terram pontus immenso sinu,<br>Ingens Batavae continentis helluo.<br>At terra pontum rursus in sese trahit,<br>(1650) Ulcisciturque, & destinatas fluminum<br>Cano parenti praevia exhaurit vias,<br>Praeoccupatque caeruli potum senis.<br>Sic cuncta sese lege nascendi premunt,<br>Pereuntque rursus, ut resurgant denuo:<br>(1655) Mutatque tempus cuncta, nil perdit tamen,<br>Semperque formas interim versat novas,<br>Veteresque solvit, cunctaque ut pereant simul<br>Simul reservat, cum tot annorum gravi<br>Pressus ruina, rursus in sese labans<br>(1660) Dehiscet orbis, & superba machina<br>Magni quae in ulnis fixa requiescit poli<br>Revulsa priscum diruetur in chaos:<br>Eritque rursum mundus ille, quod fuit<br>Cum nullus esset. Interim constans tamen<br>(1665) Natura solitas sedula retexit vias<br>Expers quietis, otiique nescia,<br>Pensoque iussas admovet semper manus,<br>Suetumque fusum volvit. Has inter vices<br>Quotacumque rerum, totiusque pars, Homo<br>(1670) Excelsa mente vota percurrit sua,<br>Morique trepidat, cuncta cum cernat tamen,<br>Sortemque solus discit, & nescit suam.<br>Idemque vitae sanguinisque prodigus,<br>Crudusque leti machinator est sui.<br>(1675) Cumque imminentis tanta sit fati via,<br>Aditusque mille, mille pereundi modi,<br>Audaxque Pontus, terraque in nos & ferus<br>Coniuret aether, flammaque & spumans aqua;<br>Mors arte crevit: ingenique munera<br>(1680) In nos, & ipsas vertimus fati manus.<br>Quodcumque durus mille sub fornacibus<br>Fuliginosis, aeris exercet faber,<br>Neci paratur: Mille silvarum comae<br>Letoque nostro vasta decrescunt iuga.<br>(1685) Illinc tot arma, telaque magno graves<br>Emuntur enses: sternere haud gratis licet;<br>Pretiosa mors est: cumque tot restent ferae,<br>Tot monstraque, hominem fundit infelix homo,<br>Caedemque iactat, seque delegit neci,<br>(1690) Cum multa posset: placuit hoc uno sibi:<br>&#145;Factumque longa temporis propagine,<br>Nobis triumphus, quod fuit quondam scelus.&#146;<br>Hac lege virtus effera armorum parens<br>Sese tuetur: talis ingentis soli<br>(1695) Fatalis ille subiugator & ducum<br>Altum Quirinus extulit terris caput,<br>Persesque Hydaspen, Bactraque, & saevum Scyten<br>Rupemque falsi pendulam Promethei<br>Provectus olim, Caspiumque ultra mare,<br>(1700) Et fabulosis asperas Tirynthio<br>Bacchoque rupes, Hesperumque limitem,<br>Et parciorem terruit ferro diem.<br>Hac lege fortis quilibet semper fuit;<br>Ut saevus esset. Hactenus tenui tamen<br>(1705) Grassata mors est saeva per terras via:<br>Per nos adaucta est: liberos morti sinus,<br>Et vela tota pandimus Belgae manu.<br>Prius irreperto, totque retro saeculis<br>Inusitato teximus letum modo:<br>(1710) Dum fulminantis sulphure & flamma Dei<br>Imitamur ignes: pressus ingenti vapor<br>Caelum ruina terret, eliso globo<br>Mundus cavernas laxat, atque ingens humus<br>Circum pavoris conscia immensi tremit,<br>(1715) Populosque late verrit, & totum simul<br>Invadit agmen. Parva quin etiam loquor;<br>Necantur urbes, saxaque & moles deum:<br>Nocetur orbi: totque nostra haec moenia<br>Evertit aetas, prisca quot fudit viros.<br>(1720) Sic. Pudet fateri, pudet, at intremui tamen,<br>Nec lingua sequitur deseror rursus Dei,<br>Et me reliqui. Genua trepidanti labant,<br>Quotiesque gressum protuli, retro feror.<br>Meliora volve: dicta modo constent tua,<br>(1725) Vultumque finge; tempus en ipsum iubet,<br>Locusque cunctas facilis excludit moras.<br>Agedum incipe, agedum. Longa nos tandem dies<br>Magnanime princeps (rursus in medio sonus<br>Defecit ore) Longa nos tandem dies<br>(1730) Magnanime princeps, patriam versus trahit:<br>At nunc favoris obsides liceat tui<br>Mecum tabellas. Cecidit, en pronus labat.<br>Properemus, instat turba, nec reliquum sinit<br>Satellitum vis: pedibus hoc restat meis,<br>(1735) Aur. O magne rerum genitor, en praeceps fluo,<br>Fluo, fluo, fluo, nec ulterius sinit<br>Mors ire voci. O maxime memento pater<br>Populi, meique: Arm. Pergite o comitum manus,<br>Pergite ah, ah pergite, ah ah pergite: en celer effluit,<br>(1740) Pergite ah furis scelesta persequi vestigia,<br>Ille postica cruentum saevus emisit pedem,<br>Nos redundans sanguine atro triste fulcimus latus:<br>Chor. Sat. Properemus: hac pars urgeat: pars hac ruat:<br>Pars tendat illac: pars ad illa: pars ad haec:<br>(1745) At pars utroque: parsque iuratos duces<br>Proceresque sistat: parsque ne lateat dolus<br>Circumdet urbem: parsque ne pateat via<br>Usquam scelesto; rupta, deserta, aspera<br>Latebras. Specusque, semitasque, & invium<br>(1750) Scrutetur omne: ne quid occultum tegat,<br>Aut per prementes diffluat victor manus.<br><br>&#160; &#160; &#160; &#160; &#160;CHORUS.<br><br>Hactenus magni domitor tyranni,<br>Hactenus vasti dominus profundi<br>Nerei rector Batavus, frementem<br>(1755) Subdidit undam.<br>Ille vesanos Aquilonis imbres<br>Inter, & saevas Boreae ruinas<br>Spumeum ridet mare, perque Iberum<br>Fertur & duras pariter procellas<br>(1760) Victor amborum: per utramque, fati<br>Ille contemptor, rate tendit Arcton:<br>Patria angusta est nimis; impotenti<br>Sole torrentem populatur Indum<br>Publicus mundi pavor: ite reges,<br>(1765) Ille binarum dominus viarum est,<br>Caeruli fluctus equitator, ille<br>turgidas inter nebulas, ferumque<br>Nascitur Austrum.<br>Unda si rursus trepidumque castae<br>(1770) Saeculum Pyrrhae redeat, gravesque<br>Fluminum lapsus, celeresque fontes<br>Iuppiter laxet ferus, & furentes<br>Solvat in imbres;<br>Tutus horrendas maris inter algas,<br>(1775) Inter & Protei pecus, horridasque<br>Eminens Phocas, & avara Cete,<br>Inter & blandas Thetidis sorores<br>Nabit optatas Batavus per undas<br>Aemulus Glauci, patriique fiet<br>(1780) Incola ponti.<br>Patria huic tota est humus, est & aequor.<br>Patria huic nusquam est, & ubique, magni<br>Inquies mundi peragrator ille<br>Terminos rerum speculatur omnes,<br>(1785) Cunctaque audendo subigit; periclo<br>Altior omni<br>Vesperumque atrum premit, & superbi<br>Impetus regis, spoliumque, opesque<br>Illius praesens rapit, & beatas<br>(1790) Transvehit merces, medioque in hoste<br>Tutus ab illo est.<br>Pleiadum laetae praeeunt choreae,<br>Velaque aspectant, facilesque cursum<br>Dirigunt stellae, nimiumque mollem,<br>(1795) Nec parem magnis animo Batavis<br>Omnis astrorum chorus aureorum<br>Ridet Iberum<br>Pervigil noctu: quotiesque rursum<br>Luce demissis subeunt tenebris;<br>(1800) Proelia & pulsas referunt carinas:<br>Qualis immenso redeuns triumpho<br>Victor ingenti gelidum cruore<br>Straverit Worstus mare: qualis ante<br>Viderit flexos iterum Penates<br>(1805) Ire Lugdunum Patareia: quales<br>Aureae blandae volucres Diones<br>mobiles olim tulerint tabellas<br>Consciae rerum, faciles ministrae,<br>Quas suo doctae pretium Camenae<br>(1810) Mollium Dousae genitrix amorum<br>Miserat olim.<br>Totus arridet polus, & beati<br>Annuunt Divi, fremituque magnus<br>Dissilit aether.<br>(1815) Sed quid tumultu moenia ingenti tremunt,<br>Gemituque tota lacrimisque urbs intonat?<br>Magnum minatur mutus & tacitus pavor,<br>Animumque terret cognitus nondum dolor.<br><br>&#160; &#160; &#160; &#160; &#160; &#160; &#160; ACTUS. V.<br>&#160; &#160; &#160; &#160; &#160; &#160; Loisa. Nutrix.<br><br>Fortes tyranni, & quisquis excelsa procul<br>(1820) Evectus arce, sortis optatae sedes;<br>Securus esto: tristia, & fraudem, & dolum, &<br>Felicitati proximum quidquid mali est<br>Nusquam timeto: restat ulterius nihil;<br>Fortuna vires fregit in nobis suas,<br>(1825) Nil servat aliis: perdidi patrem semel,<br>At bis maritum: vidit eadem nos dies<br>Viduas & orbas: vidua nunc rursus feror:<br>Si possem & orba. Reliquum est ipsi nihil<br>Sorti, vel in me. Quid meos cohibes sinus?<br>(1830) Desiste nutrix. Quid meos luctus vetas?<br>Desiste nutrix. Quid meas premis manus?<br>Desiste nutrix. Quantus est, quantus dolor<br>Qui incipere nescit! Quid, quibusve lacrimis,<br>Quo, aut unde primam luctibus sternam viam?<br>(1835) Ibo, Ibo nutrix, desine: ibo ibo, & ferar,<br>Ut siquid animae restet infelix sciam,<br>Amplectar artus, si quid, O si quid super<br>Experiar, ibo. Desine ah nutrix, eo.<br>Nut. &#145;Alumna, primum pectoris motum rege,<br>(1840) Violentus ille est: surdus est primus dolor,<br>Caecusque & amens, ipse nec cedit sibi<br>Mox longiori cedet aetati tamen.&#146;<br>Quid ah dolores tempori servas tuos<br>Mox eluendos? Ipsa quin aetas tibi est?<br>(1845) Quin ipsa longi temporis vicem subis<br>Et munus aevi, teque iam reddis tibi?<br>Lo. Desiste nutrix. Cuncta nunc subeunt mala,<br>Veteresque curas suscitat recens dolor,<br>Desiste nutrix; noster exemplo caret<br>(1850) Paremque nescit nescit, aequalem dolor.<br>Tot dicta nutrix, cassa tot solatia<br>Vocesque tolle. Desine, aut opem feras.<br>Reddas parentem, ne meum gemam virum,<br>Reddas maritum, ne meum gemam patrem.<br>(1855) Quid prisca refero? Sufficit nunc ut gemam<br>Quod nunc peractum est. Languor hoc nutrix mihi<br>Hoc illa mentis visa spondebant meae.<br>Nunc nempe credor. Sera quam fides mihi est?<br>Properate famuli; cernite. An quicquam spei<br>(1860) Nobis relictum est? Cernite. An vitae levis<br>Modo restat aura? Lapsa reliquias legam<br>Vitae fugacis, oreque os illud meo<br>Gelidasque tepidi pectoris latebras premam.<br>Permitte tantum. Pallidis sed en genis<br>(1865) Germana maestos illius gressus refert.<br>Mens nosse casus ardet & refugit suos.<br>Agnosco vultus. Loquitur infelix dolor,<br>Ille Ille sortis mutus est index meae.<br>Deficio nutrix corpus infelix humi<br>(1870) Lapsum, dehiscit, mensque sub tenebris latet<br>Utinam aeviternis. Caeca nox oritur mihi<br>Sequimur marite. Nu. Concidit. Dolor sibi<br>Incumbit ipsi. Perdidit vires suas<br>Mens cum marito. Alumna, quid praeceps abis?<br>(1875) Alumna mentem recipe & extollas tuam.<br>Chor. Quid maesta luctu deficis princeps tuo?<br>Lugere nostrum est: munus haud recte meum<br>Praeoccupasti: munus invadis meum.<br>Tibi maritus occidit; princeps mihi:<br>(1880) Plebeius iste luctus est, virum gemis<br>Commune nomen: nomen hoc vulgo patet.<br>Quaecumque noctem pura dispellit dies,<br>Flavamque Solis explicat magni comam,<br>Virum maritae demit, & natae patrem:<br>(1885) Viduus, vel orbus, quisquis est, sortem gemit;<br>At inter omnes: occidit princeps mihi.<br>Quod nomen illi luctui inveniet dolor!<br>Quis luctus ah est ille qui dici nequit?<br>&#160; &#160; &#160; Ah ah ah ah.<br>(1890) &#145;O quam vario Turbine pessum<br>Gloria rerum sublimis abit?<br>Nempe insidiae, frausque, dolique<br>Sunt excelsae nomina sortis:<br>Lare privati nequit exiguo<br>(1895) Fortuna parens varium tuto<br>Volvere fusum.<br>Nimium magnae domui semper<br>Proxima, nulla est.&#146;<br>Hei mihi quantos aethere vectus<br>(1900) Circum iugales Phoebus auratos agens<br>Casus tuetur, quotque scelerum nomina,<br>Dolosque caelo spectat, & fraudes suo,<br>Seram priusquam condat occumbens facem!<br>At nos profundas credimus solem tamen<br>(1905) Ferri sub undas: ille nostris fraudibus<br>Contaminatum diluit Ponto caput,<br>Vultusque terris surripit libens suos.<br>Hinc ille puras fluctibus mergens comas<br>Rubore circum fulgurat tinctus novo:<br>(1910) Pudor ille nostri est: cernite aspectum Dei<br>Pudibundus ille semper e terris abit.<br><br>&#160; &#160; &#160; LIBERTAS. SAUCIA.<br><br>Tellus & aequor, languidique fluminum<br>Cursus & amnes: quique per Batavos pater<br>Trepidante multus Rhene prorumpis vado,<br>(1915) Undas ministra. Tuque qui terras tegis,<br>Magnoque maestus incubas aer solo;<br>Pluviis perennes tristibus laxa sinus:<br>Lacrimis egemus. Lacrimas caelum tuas<br>Adiunge nostris. Undique in nubes eas,<br>(1920) Incumbe terris. Ipsa quin etiam tua<br>Duplicanda nox est: occidunt soles duo,<br>Tuus meusque: longa nox terras premat,<br>Vicesque solitas perdat infelix dies,<br>Facinusque condat. Hactenus malum tamen<br>(1925) Lugere potuit quisquis aspexit suum,<br>Intraque luctus constitit metas dolor,<br>&#160; &#160;Ah ah ah ah<br>Maiora gemimus: nomen excessit dolor<br>Lacrimasque nostras, fletus haud noster sat est,<br>(1930) Lugendus ipso maior est luctu dolor;<br>Minorque merito. Digna quis luctu queat<br>Lacrimare tanto? Quisve morientem queat?<br>Moriuntur omnes: funere illius iacent<br>Quoscumque tangit: Funus est quisquis videt,<br>(1935) Et funus urbs est: publicum funus iacet<br>&#160; &#160;Ah ah ah ah<br>Spectate cives: quisquis haud didicit mori<br>Hoc teste discat. Illa maiestas viri<br>Dictumque Marti pectus, atque horror soli<br>(1940) Ingens Iberi, cuius occursum ferae<br>Tremuere gentes, cuius invictam manum<br>Grudii feroces, concidit iacet, iacet.<br>Adeste cives: lacrimas iuro meas,<br>Et illud atra caede transmissum latus;<br>(1945) Invictus ille est: saeva nec mors id negat,<br>Ipsumque letum fraude superandum, docet<br>Nequiisse vinci. Talis immanis Phrygum<br>Metus Iliique, Troia quem nutans decem<br>Tremuit per annos, ultimus Priami gener<br>(1950) Sed iam sepultus: ille qui torvum Hectora<br>Potuisse vinci docuit, & mori simul;<br>Helenes mariti victima infelix iacet.<br>Talisque & alter ille Danaorum pavor,<br>Spoliator Asiae, ductor Argivae manus<br>(1955) Adultero servatus & taedae suae,<br>Intactus aliis, fraude superatus fuit:<br>Sed post triumphum: concidit victor domi<br>Bello superstes. Funus hoc funus iacet,<br>Fateor Philippe, dextera scurrae tamen;<br>(1960) &#145;Non potuit alia, tuque vincendo male<br>Victum fateris. Proh dolor, proh proh dolor.<br>&#160; &#160;Ah ah ah ah,<br>Privata lacrimis damna defleri queunt,<br>At cum ruina totius quisquis iacet<br>(1965) Gemendus illi est:&#146; integer vires suas<br>Expromat orbis, concidit, iacet, iacet.<br>&#160; &#160;Ah ah ah ah.<br>Ingens cavernis mundus evulsis fremat,<br>Gemitumque reddat. Tuque, tuque O fulminis<br>(1970) Potentioris magne librator Deus<br>Percurre vastas aetheris tonitru fores;<br>Condi minore nenia tantus nequit.<br>Haec tuba sepulto praeeat, immanem polo<br>Quae eiecit Otum, quaeque flammarum patres<br>(1975) Rursus parenti reddit caesos suae<br>Titanas olim. Vesper extremus tremat,<br>Ruptoque videat orbe quod fecit nefas,<br>&#160; &#160;Ah ah ah ah.<br>At vos Batav&#251;m corda, gens Neptunia<br>(1980) Obnubite atris hic & hinc amictibus<br>Urbem domosque: tota ferales gerat<br>Natura cultus, luctui angusta est nimis<br>Humana turba: si quis armorum comes<br>Ostro superbum cornipes tollit caput<br>(1985) Velamine atrum flebili radat solum:<br>Lugere non sat tota gens hominum sumus,<br>Accedat alter lacrimis nostris dolor.<br>&#160; &#160;Ah ah ah ah,<br>Adeste cives: patriae fulcrum iacet<br>(1990) Sopore tristi victus. O fatum, O dolor<br>Haec illa sedes mentis, hoc illud caput<br>Prudentiarum viva, dum vixit, domus,<br>Excessit, abiit: restat illius nihil<br>Nisi auferendum, nil nisi abdendum solo.<br>(1995) Effodite tumulum, qui sit ambobus satis:<br>Tumulanda cives patria, & patriae est pater.<br>&#160; &#160;Heu heu, heu heu.<br>Efferte funus. Praefica est magno duci<br>Natura rerum: funus hoc parvi nihil<br>(2000) Admittit in se: scilicet princeps Dei<br>Iacet: universo nomen illud nascitur<br>Aequale mundo. Sequitur & retro venit<br>Oceanus atra flebile redundans aqua,<br>Terramque pulsat tristis, & lacrimas agit,<br>(2005) Ut ante spumas. Sidera, & caeli vagum<br>Comitetur agmen, pompa feralis veni<br>Stellae minores. Tuque qui caelum secas<br>Niveoque parum lacte distinguis polum<br>Aurate trames, caerula Heroum domus,<br>(2010) Geniisque magnum destinate principum<br>Dimitte cives cras recepturus tuos;<br>Hodie vacabis: igneae caelum faces<br>Relinquite omnes: Hesperus maneat tamen,<br>Scelus exsecrandum querimur Hesperii soli.<br>(2015) &#160; &#160;Heu heu heu heu.<br>Tuque igneorum magne signorum Leo<br>Regnator, O qui flammeo motu minax<br>Chelas rapaces propter, & rictus feros<br>Horrenti Hydrae caede vivacis sua<br>(2020) Emergis altas igne vestitus iubas;<br>Defende nostrum: latius torvos polo<br>Protende vultus: O inauditum prius;<br>Leo Batavus tremuit, & fugam parat!<br>&#160; &#160;Heu heu heu heu.<br>(2025) Tuque a Tonante passa stuprum, at femina,<br>Lycaone prognata, descendas licet,<br>Nostroque longam Nereo sedes sitim,<br>Et pellicatus eluas sordes tui,<br>Ut pura venias: si lubet, natum trahe;<br>(2030) Vel cum sagittis: nulla fraus maior potest<br>Nobis timeri, concidit, iacet, iacet<br>Cui cavere nostra consuevit fides.<br>&#160; &#160;Heu heu heu heu.<br>At tu Boote plaustra tantisper tua,<br>(2035) Solitumque cursum cohibe, & in terras eas,<br>Mox axe funus illud extollas tuo,<br>Divisque fraudes omnibus monstra novas,<br>Artemque Iberam. Tuque vocalis Lyra<br>Fidibus remissis carmen infelix sona,<br>(2040) Tuumque cantu demereri denuo<br>Delphina discas, iungat ut latus tibi,<br>Neptuniosque transvehat dorso choros<br>In iusta nostra. Tuque qui consors Lyrae<br>Illustre caeli Cygne praetentas iter,<br>(2045) Nixusque in alas aureo emergis polo;<br>Fatale triste voce moduleris melos:<br>Sed quale ripis flebilis Caystriis<br>Tepidis in undis morte vicina sonat,<br>Lateque canta; concidit, iacet iacet,<br>(2050) Cor Illud orbis, magna Belgarum salus.<br>&#160; &#160;Heu heu heu heu.<br>Adeste cives. Quis feretro huic graves<br>Supponet humeros? Ponderi quis par erit<br>Molique tantae? Sidera haud ultra moror.<br>(2055) Namque ille caelum qui labantis in modum,<br>Similisque fesso magnus Alcides tenet<br>Totus remisso lapsus occumbet genu.<br>At tu pudicae magne Pleiones nepos,<br>Tegeatice ales: inter errantes globos,<br>(2060) Interque Divos, inferosque, qui subis<br>Totidem labores; huc avum sistas tuum,<br>Illum potentes caelifer qui sustinet<br>Defessus axes: mundus interea licet,<br>Totumque ruptis postibus caelum ruat.<br>(2065) Nihil moramur. Concidit, iacet, iacet<br>Ille orbis ingens splendor, O fatum, O Dei,<br>&#160; &#160;Heu heu heu heu.<br>Spectate cives: pileum hic linquo meum<br>Iuxta cadaver illud, ut sacras procul<br>(2070) Secum sub umbras ille qui dedit ferat.<br>Quin & capillum verticis messem mei<br>Quem tum totondi, rasa cum primum coma<br>Sollemne sortis munus addecuit meae,<br>Mando sepulto. Crinibus totum meis<br>(2075) Vestire circum corpus infelix iuvat,<br>Ah funus illud, funus illud O Dei.<br>Nunc hoc favoris munus extremum ferat,<br>Quin me quoque ipsam; perdita a vobis eo<br>Proscripta cives, exula vobis eo.<br>(2080) Valete cives, sancta Libertas abit.<br>Spes nostra cecidit, concidit, iacet, iacet,<br>&#160; &#160;Heu heu heu heu.<br>Quo me immerentem mittitis Di? Quo ferar?<br>Gressumve referam? Sarmatarum ultra nives<br>(2085) Tanaimque & Istrum, vel remotas horridi<br>Boreae pruinas? Quo nec humanum gelu<br>Indulget adytum, nec pedum vestigia<br>Hominumve passus Scyticus admittit rigor?<br>&#160; &#160;Heu heu heu heu.<br>(2090) Inter cavernas, vel ferarum tristia<br>Spelea vultus obruam terra meos.<br>Pertaedet hominum; perfidam fraudem & nefas,<br>Tristesque caedes cernere haud ultra queo.<br>Valete terrae. &#145;Tot truces inter feras<br>(2095) Lupasque, & ursas, & graves minacium<br>Iras leonum, & ora torvorum boum<br>Nil terra domino tristius gerit suo.<br>Homo omne monstrum est: ille nam celat feras<br>Quotquot timentur, ille crudeles leas<br>(2100) Lupasque & ursas, pectore obscuro tegit.&#146;<br>Valete cives, sancta Libertas abit,<br>Abivit ille, quem videtis hic tamen,<br>Abivit ille, praevium e terris sequor.<br>Valete cives. Sancta Libertas abit.<br>(2105) &#160; &#160;Heu heu heu heu.<br>&#160; &#160; &#160; &#160; &#160; &#160; &#160; &#160; &#160; Finis<br><br><a name = "MauritiusRedux"><table border = 0 cellpadding = 12><tr><td width = 408 align = center><a href ="#"><img align=bottom alt=Continue border = 0 src=../Stijl/Goudstaf.gif width=379></a></td></tr></table>[p. 85]<br><br><font size = +2>PRINCEPS MAURITIUS</font><br><font size = +1>LUGDUNO REDUX.</font><br><br><font size = +3>B</font><font size = -1>ATAVA</font> tellus, caeruli sedes D<font size = -1>EI</font>,<br>In hoc vocamur? una spem dies tibi,<br>Nobis parentem sustulit. felix cui<br>Luctum fateri lacrymis licet suum.<br>(5) Cum patre nobis tollit & luctum D<font size = -1>EUS</font>.<br>,, Lacrymare magnus nescit Herois vigor,<br>,, Nec illud altum nomen in pectus cadit:<br>,, Lacrymare nescit, quisquis ulcisci potest.<br>Lugete cives. quisquis hoc funus gemit<br>(10) Mecum orbus ille est. iungit hic omnes dolor.<br>Lugete cives. magna me fixum tenet<br>Moles iuventae. Vos dolis, vos perfidae<br>Crudelitati, fraudibusque: ego meis<br>Indignor annis. Magne terrarum parens<br>(15) Cur tarda lento pergit Heroum gradu<br>Aetas, nec ipsam protenus metam tenent<br>,, Anni morantes? O D<font size = -1>EUS</font>, ser&#242; nimis<br>,, Quicumque Divi nascimur, viri sumus!&#146;<br>At tu citatum Diva quo moves gradum?<br>(20) Quid Diva nostrum profuga distituis solum?<br>Per hunc paternum sanguinem, numen meum,<br>[fol. L3v]<br>Fraudemque, quam non tempus, aut anni graves,<br>E pectore illo, non profunda saecula, aut<br>Oblivionis genitor evellet dies;<br>(25) O Diva, siste Diva, nec parvas manus<br>Aut hos lacertos sperne; magnus incola<br>Virtutis autor igneae h&#238;c habitat D<font size = -1>EUS</font>,<br>Pectusque pulsat hoc, & invitus suis<br>Latet sub annis, saeculumque despicit.<br>&#160; &#160; (30) At vos Parentis inclyti Manes mei,<br>Tuque umbra, quae per aureas D<font size = -1>EUM</font> vias<br>Orbemque nostris invium pedibus volas;<br>Divis Paternis dic, & Heroae manu,<br>Nassoviisque, civibus poli, Deis<br>(35) Avoque magno, cuius ausa regia<br>Idemque nomen indolem vocat meam;<br>Spectet nepotem Genitor, & nostris adhuc<br>Ignoscat annis. Tuque pacatus precor<br>Tantisper esto, redditus donec mihi<br>(40) Victor Batav&#226; Vesperum invadam trabe,<br>Manesque Ibera caede satiabo tuos.<br><br><table border = 0 cellpadding = 1><tr><td align = center width = 334><font size = -1>FINIS</font>.</td></tr></table> <br><hr><br>[fol. L4r]<br><table border = 0 cellpadding = 1><tr><td align = center width = 334>Pag. 65. post illa: <i>curaque somni Somno, Nutrix,<br>longior ipso est.</i> inserantur haec.</td></tr></table><font size = +3>T</font>ALIS, ad undas cum, Scaldi, tuas<br>Prop&#232; fatali concidit ictu,<br>Horrida multo sanguine, Nutrix,<br>Sustulit ora.<br>(5) Quid tamen haec nunc iterum, Divi,<br>Cura recursat?<br>Ite sinistrae nubila mentis.<br>Felix modicos quisquis sentit<br>Pectore motus! felix placidi<br>(10) Rector aratri, felix teneri<br>Dux armenti. Viridi tutus<br>Ille sub umbr&#226; tepidos halat<br>Pectore somnos: lassior illic.<br>Videt aequa suae somnia vitae.<br>(15) Et mod&#242; dulces amittit oves,<br>Mod&#242; surreptam pallet avenam.<br>Haec domus illi,<br>Totaque res est.<br>,, Felix quisquis tenuis tranat<br>,, (20) Tempora vitae!<br>,, Felix quisquis modico sortem<br>,, Fallit agello!<br>,, Felix quisquis mediae fallit<br>,, Agmine turbae!<br>,, (25) Numeroque latet tutus in ipso.<br><br><hr><br>[fol. L4v]<br><table border = 0 cellpadding = 1><tr><td width = 333 align = center><h4><font size = +2>IN COLUMBAS LUGDUNI</font><br>ULTRO CITROQUE<br><font size = +1>MISSAS IN OBSIDIONE,</font><br>quarum in Tragoedi&#226; nostr&#226;<br>fit mentio.</h4></td></tr></table><font size = +3>P</font><font size = -1>ERFIDUS</font> ingentem vesano milite Leydam<br>&#160; &#160; Cinxerat, & vasto robore miles Iber.<br>Terra, salumque, inquit, mea sunt: via nulla salutis:<br>&#160; &#160; Nulla patet puppi semita, nulla viro.<br>(5) D<font size = -1>OUSA</font> meus, medio, spe libertatis, in hoste<br>&#160; &#160; Liber, & invicto pectore tutus erat.<br>Ille, Polus (dixit) domini est immunis Iberi,<br>&#160; &#160; Et tua sola mihi, Iupiter, aula vacat.<br>Hinc quoque fas nobis patriae sperare salutem:<br>&#160; &#160; (10) Ille mihi Minos h&#224;c fugiendus erit.<br>Qu&#242; patriae non tendit amor? mandata referre<br>&#160; &#160; Postquam hominem nequijt mittere, misit avem.<br><br><table border = 0 cellpadding = 1><tr><td width = 393>Ipsas autem literas pennis columbarum inclusas, ad Nobilisimum & Amplissimum I<font size = -1>ANUM</font> D<font size = -1>OUSAM</font>, patronum nostrum vnic&#232; colendum datas, domi ipsius vidimus, c&#249;m apud eum aliquand&#242; diverteremus.</td></tr></table><br><hr><br><table border = 0 cellpadding = 1><tr><td width = 333 align = center><h4><font size = +2>&#916;&#921;&#927;&#925;&#933;&#931;&#937;&#953; &#932;&#937;&#953; &#913;&#929;&#921;&#931;&#932;&#937;&#953;</font><br><br>&#922;&#913;&#921; &#924;&#913;&#929;&#937;&#925;&#921; &#932;&#937;&#953; &#934;&#921;&#923;&#927;&#928;&#927;&#932;&#919;&#953;<br><br><font size = -1>&#932;&#927;&#921;&#925; &#932;&#919;&#931;</font><br><br>&#917;&#925;&#913;&#915;&#937;&#925;&#921;&#927;&#933; &#932;&#929;&#913;&#915;&#937;&#916;&#921;&#913;&#931;<br><br><font size = -1>&#917;&#928;&#921;&#931;&#932;&#913;&#932;&#913;&#921;&#925;.</font></h4></td></tr></table><!-- >&#923;&#964;&#959; &#948;' &#7936;&#947;&#8182;&#957; &#916;&#953;&#957;&#965;&#963;&#949; &#924;&#940;&#961;&#969;&#957; &#966;&#955;&#949; &#963;&#959;&#953; &#948;&#8050; &#956;&#949;&#955;&#963;&#949;&#953;<br>&#931;&#8182;&#956;&#945; &#960;&#949;&#961; &#7936;&#961;&#947;&#945;&#955; &#947;&#961;&#945; &#964;&#949;&#953;&#961;&#959;&#956;&#957;<br>&#931;&#964;&#963;&#945;&#963;&#952;&#945;&#953; &#954;&#961;&#951;&#964;&#8134;&#961;&#945; &#946;&#949;&#946;&#965;&#963;&#956;&#957;&#959;&#957; &#948;&#959;&#962; &#957;&#959;&#965;<br>&#914;&#945;&#954;&#967;&#953;&#940;&#948;&#959;&#962; &#947;&#955;&#965;&#954;&#949;&#961;&#8134;&#962; &#7956;&#947;&#954;&#965;&#959;&#957; &#7952;&#965;&#966;&#961;&#959;&#963;&#957;&#951;&#963;<br>&#925;&#959;&#957;&#957;&#953;&#945;&#954;&#962; &#959;&#959;&#957; &#960;&#940;&#955;&#945;&#953; &#7952;&#957; &#963;&#949;&#955;&#948;&#949;&#963;&#963;&#953; &#960;&#960;&#969;&#954;&#945;&#962;<br>&#913;&#956;&#966;&#8054; &#964;&#940;&#966;&#959;&#957; &#966;&#955;&#959;&#965; &#963;&#949;&#965;&#956;&#949;&#957;&#959;&#962; &#931;&#964;&#945;&#966;&#955;&#959;&#965;.<br>&#927;&#965; &#964;&#961;&#940;&#947;&#959;&#965; &#7952;&#965;&#960;&#8182;&#947;&#969;&#957;&#959;&#962; &#7952;&#956;&#959;&#8054; &#956;&#955;&#949;&#953;, &#959;&#8016; &#956;&#8048; &#948;&#953;' &#959;&#8016;&#948;&#8050;&#957;,<br>&#923;&#940;&#964;&#961;&#953;&#962; &#7952;&#947; &#924;&#959;&#965;&#963;&#8182;&#957; &#964;&#8054; &#964;&#961;&#940;&#947;&#949; &#963;&#959;&#953; &#954;&#945;&#8054; &#7952;&#956;&#959;&#953;;<br>&#924;&#959;&#953; &#964;&#961;&#945;&#947;&#953;&#954;&#959; &#960;&#949;&#961; &#7936;&#947;&#8182;&#957;&#959;&#962; &#7936;&#952;&#955;&#953;&#945; &#960;&#953;&#957;&#956;&#949;&#957; &#949;&#7988;&#951;,<br>&#917;&#954; &#948;&#8050; &#960;&#953;&#8056;&#957;&#964;' &#949;&#961;&#945;&#8150;&#962; &#956;&#945;&#961;&#957;&#940;&#956;&#949;&#957;&#945;&#953; &#955;&#945;&#964;&#940;&#947;&#945;&#953;&#962;.<br>&#915;&#965;&#956;&#957;&#945;&#963; &#914;&#961;&#959;&#956;&#959;&#953;&#959; &#964;&#940;&#948;&#949; &#960;&#961;&#960;&#949; &#963;&#957; &#947;&#8048;&#961; &#7936;&#952;&#955;<br>&#913;&#965;&#963;&#945;&#956;&#957; &#960;&#963;&#945;&#957; &#966;&#961;&#959;&#957;&#964;&#948;&#945; &#955;&#965;&#963;&#940;&#956;&#949;&#952;&#945;.<br>&#932;' &#7940;&#955;&#955;&#945; &#963;&#959;&#953; &#959;&#957; &#7936;&#966;&#951;&#956;&#953; &#960;&#940;&#964;&#949;&#961; &#948;&#953;&#968;&#8182;&#957; &#947;&#8048;&#961; &#7952;&#947; &#964;&#959;&#953;<br>&#927;&#8016; &#964;&#961;&#940;&#947;&#959;&#957;, &#7936;&#955;&#955;&#8048; &#956;&#957;&#959;&#965;&#962; &#966;&#955;' &#7940;&#947;&#945;&#956;&#945;&#953; &#946;&#945;&#964;&#961;&#940;&#967;&#959;&#965;&#962;.<br>&#916;&#945;&#957;&#953;&#951;&#955; &#953;&#957;&#963;&#953;&#959;&#962;.--><a name = "Einde"><table border = 0 cellpadding = 12><tr><td width = 408 align = center><a href ="index.html"><img align=bottom alt=Continue border = 0 src=../Stijl/Goudstaf.gif width=379></a></td></tr></table><ul><li>Return to <a href="DHEI00.html">Index of Daniel Heinsius&#146;s Poetry</a><li>Return to <a href="Heinsius.html">A Collection of Dutch Neolatin Poetry</a></ul><hr></body></html>